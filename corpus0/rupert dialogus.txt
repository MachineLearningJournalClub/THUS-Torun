Sciebam ego jamdudum quod nunc dicis, Pater mi reverende, abbas venerabilis, sciebam et vulnerato corde sentiebam ita esse, ut tandem tu animadvertisti quia quae scripsi vel quae scribo non sunt sine spiritu Dei et omnia quae objecta sunt per contrarium libris nostris ab hominibus malae voluntatis, ex radice pullularunt amaritudinis. Unde autem hoc poteram scire, nisi ex glorioso testimonio conscientiae? ÇNam gloria nostra, inquit Apostolus, haec est testimonium conscientiae nostrae (II Cor. I).È Cum igitur hoc scirem; nam etiam certis cum indiciis ad gloriam Dei hoc referre possem, ubi, quando et quomodo visitationem acceperim Spiritus, spirantis ubi vult et dividentis singulis prout vult, numquid cedere debebam eidem quam dicis invidiae diaboli, amaritudini hominum malae voluntatis? Nunquid dignum erat a laude vel ministerio divini verbi cessare et gratiolam desuper datam, intus consovitam silentio detinere? Utique etsi vellem, nequaquam [Col.0561] vaterem. Ut interim nunc taceam de amicis hominibus bonae voluntatis, qualium nunc mihi non minus, et tu, qui ad diu optatum me compellis opusculum, ut, inquam, taceam de hominibus, qui me dormire non sinunt, ipse Deus Dei verbum clausum sibi esse oris mei non patitur ostium, modis quisbusdam super me jus exercens magisterii sui, ut si vellem, de ipso tacere non possim. Infelicem me vel in hac parte profiteri non audeo, quia nonnullis experimentis aliquantisper didici quae sit illa vis sub qua deficiunt felices et sancti. Qualium de maximis unus Jeremias cum praemisisset: ÇEt factus est mihi sermo Domini in opprobrium et in derisum tota die et dixit: Non recordabor ejus neque loquar in nomine ejus (Jer. XX).È Protinus ait: ÇEt factus est in corde meo quasi ignis exaestuans (ibid.).È Psalmista quoque secundum eumdem sensum cum dixisset: ÇPosui ori meo custodiam, cum consisteret peccator adversum me; obmutui et humiliatus sum, et silui a bonis (Psal. XXXVIII),È protinus defectum suum insinuat his verbis; ÇEt dolor meus renovatus est. Concaluit cor meum intra me et in meditatione mea exardescet ignis (ibid.).È Statimque: ÇLocutus sum, ait, in lingua mea (ibid.),È subauditur, qui tacere decreveram. Nimirum sensum verborum experimento melius addidici quam lectione addiscere potuerim et hinc est quod et ego nunc usque locutus sum, et loquar in lingua mea fronte hactenus, et dura facie quasi adamantina. Sed his omissis, quae forte nimiam videntur spirare confidentiam, quanquam sit humilitate remissa utilior humilis confidentia, jam nunc in rem ingrediar, in opus quod tu jamdiu exspectas, jamdudum vehementer efflagitas. Constituenda est mihi, quoniam ita postulas, quaedam Christiani contra Judaeum monomachia, ita ut sub dialogo totum duellum procedat, Christiano ad fidem evangelicam invitante Judaeum, Judaeo quantumcunque potest ex littera legis et ex sensu suo repercutiente Christianum. Putas enim et forte non inaniter existimas, quod haec disputatio, et si non necessaria est veteranis, saltem nostris poterit prodesse tirunculis, cum ex multitudine legis et prophetarum, sive omnium sanctarum Scripturarum, aliqua simul congesta hic invenerint, quibus velut armis communiti expugnare non dubitent sensum Judaicum extollentem se adversus scientiam Dei (II Cor. X). Hoc ego facere insistam, sicut vis, sicut instanter exigis, prout Deus dederit, et animo in aliis occupato possibile fuerit, et sicut omni ratione, quoad potero, fideliter armare Christianum, ita omni contradictione diligenter curabo subornare Judaeum. Festivum fit pueris fidelibus hoc spectaculum; nam non necesse est forte senibus, nec vacat aut delectabile interesse, aut animum intendere ad hujusmodi conflictum; quippe quorum in mentibus bene fundatum est super petram et firmiter stat Christianae fidei fundamentum.332 LIBER PRIMUS. [Col.0561] [Col.0561A]   Ego, baptizatus in nomine Patris et Filii et Spiritus sancti, maculam peccati originalis, reatum inobedientiae primi hominis in memetipso dilui; et contra cibum ligni vetiti, quod idem primus homo comedit, corpus et sanguinem Christi de ligno crucis, Deo dante, suscepi, comedensque ac bibens gratiam et gloriam consequor adoptionis filiorum Dei.  Ego, circumcisus circumcisione quam Deus Abraham, Deus Isaac, Deus Jacob auctoritate sua tradidit, primogenitus sum filius, quemadmodum Deus ipse ad Pharaonem dicit: Filius meus primogenitus Israel, dixi tibi: Dimitte filium meum ut serviat mihi; et noluisti dimittere eum. Ecce ego interficiam filium tuum primogenitum (Exod. IV).[Col.0561B]   Causam sive utilitatem ego novi et dicturus sum tibi, propter quam baptizari debuerim, vel necessario baptizatus sim; tu prior causam, sive utilitatem dic, si nosti, propter quam circumcisus sis. Ego namque paratus sum demonstrare tibi quod vulnus circumcisionis hoc tempore efficere non potest ut filius sis. Recita nunc ipsam traditionem Dei, traditionem circumcisionis.  Ad Abraham patrem meum Deus dixit: Et tu ergo custodies pactum meum et semen tuum post te in generationibus suis. Hoc est pactum quod observabitis inter me et vos, et semen tuum post te. Circumcidetur in vobis omne masculinum et circumcidetis carnem praeputii vestri, ut sit signum foederis inter me et vos: Infans octo dierum circumcidetur in vobis; omne masculinum in generationibus vestris [Col.0562A] tam vernaculus, quam emptitius circumcidetur, et quicunque non fuerit de stirpe vestra, eritque pactum meum in carne vestra in foedus aeternum. Masculus, cujus praeputii caro circumcisa non fuerit, delebetur anima illa de populo suo; quia pactum meum irritum fecit (Gen. XVII).  Traditionem istam jamdudum legi et relegi, veneratus sum et nunquam desinam venerari quia fuit traditio Dei. Debemus autem, ego pariter et tu, considerare intentionem ejus qui tradidit secundum dictum hoc, quia cum dixisset: Et circumcidetis carnem praeputii vestri: subjunxit atque ait: Ut signum foederis inter me et vos. Primum hoc ex te quaero quid sit foedus et quid signum foederis nuncupatur. Dic ergo quid sit foedus?[Col.0562B]   Foedus amicitiae compositio est, animorum invicem diligentium conjunctio est.  Recte respondisti. Creator creaturae Deus foederatus est, Deus homini Abrahae per amicitiam conjunctus est, et illius mutuae confoederationis signum voluit esse circumcisionem carnis. Dic ergo quid, vel quale foedus illud fuerit, cujus in signum Deus foederatus homini amico circumcisionem dedit. Sic enim scriptum est: Sic Deus dilexit, ut circumcisio sit signum foederis.  Quid, nisi quia Pater noster idem Abraham, vir bonus, homo sanctus fuit et sancte vivendo Deo placuit.  Nolo mihi de tuo corde respondeas; sed hoc mihi responde, quod ex ipsa depromptum sit Scriptura sacra. Verum quidem est quod Abraham vir bonus [Col.0563A] exstitit; sed ego ipsis Scripturae vocibus certum quaero capitulum, quo bonitatis, vel sanctitatis illius indubitatum suscipiamus testimonium: Quo stas? Quid taces et titubas? Ego tibi dicam: Credidit Abraham Deo; et reputatum est ei ad justitiam (Gen. XV; Rom IV; Gal. III). Hoc de nullo ejus opere dictum, vel scriptum est, quod ad justitiam ei sit reputatum, nisi de isto solo, quia credidit.  Concedi oportet; etenim ita esse manifestum est.  In die illo, ait Scriptura, pepigit Dominus foedus cum Abraham (Gen. XV); et deinde post annos non minus quatuordecim, apparens ei Dominus dixit ea quae jam meministi: Circumcidetur, inquiens, in vobis omne masculinum et circumcidetis [Col.0563B] carnem praeputii vestri, ut sit signum foederis inter me et vos. Est igitur aliud foedus et aliud signum foederis, quia foedus fidei meritum est; etenim propter fidem et Abraham ante Deum justificatus et Deus Abrahae foederatus est; signum autem foederis circumcisio, quae post tot annos jussa est. Proinde cum dicit Deus: Eritque pactum meum in carne vestra in foedus aeternum: Nolo sic accipias ut dicat: Et circumcidetis carnem 333 vestram in aeternum quia foedus quidem aeternum est; circumcisio autem in aeternum exerceri non potest, quippe ubi nec ipsa circumcidentium successio aeterna est.  Et tamen ad aeternam salutem necessaria est, quia masculus, inquit, cujus praeputii caro circumcisa non fuerit, delebitur anima illa de populo; [Col.0563C] quia pactum meum irritum fecit.  Necessaria fuit, quandiu illam exerceri oportuit.  Nunquid ad tempus posita, sive observari jussa est? aut Deus qui illam observari jussit mutabilis est? Quid ergo est quod dicis: Quandiu illam exerceri oportuit?  Recole quod jam inter nos confectum est, scilicet circumcisionem non esse foedus, vel pactum; sed pacti vel foederis signum; patremque Abraham non ex circumcisione, sed ante circumcisionem per fidem fuisse justificatum, factumque Dei amicum.  Et quidem recolo, sed nihilominus constat quia absque ulla determinatione temporis data est [Col.0563D] circumcisio ab aeterno et incommutabili Deo.  Est igitur circumcisio justitiae fidei signaculum (Rom. IV). Quaero autem nunc a teipsam fidei substantiam, scilicet in quo fidem habuerit Abraham, quid crediderit, quae res in medio posita fuerit, in qua inventus est fidelis? Quid iterum stas? Quid dubitas? Ego dicam tibi quia promissio seminis, in quo benedicerentur omnes gentes, primum et ultimum capitulum fuit ejus fidei. Primo namque loquens ad eum Deus: Egredere, inquit, de terra tua, et de cognatione tua, etc. usque, atque in te benedicentur universae cognationes terrae (Gen. XII), et jam tunc quidem credidit; egressus namque est, sicut ei praeceperat Dominus; post autem labores peregrinationis atque exspectationis, quarta vice apparens [Col.0564A] cum dixisset ei Dominus: Suspice coelum, et numera stellas, si potes; sic erit semen tuum (Gen. XV). Tunc demum Scriptura: Credidit, inquit, Abraham Deo, et reputatum est ei ad justitiam (ibid.).  Quod erat illud semen? vel quid intelligere me vis in eo quod narras, atque in te, sive atque in semine tuo, ut alibi dictum est, benedicentur omnes gentes, sive cognationes terrae?  Interroga patrem tuum, et annuntiabit tibi pater tuus Jacob, cujus in carne quod gloriaris pater tuus sit; Veniet, inquit, qui mittendus sit, et ipse erit exspectatio gentium (Gen. XLIX). Quod ille dicit exspectationem gentium, hoc intellige hic benedictionem gentium, et hanc esse remissionem peccatorum, quia peccatum maledictio est, per quod [Col.0564B] mors introivit in hunc muudum (Rom. V). Ergo illud semen Abrahae Messias est, quem exspectaverunt patres tui, et in hoc semine credenti Abrahae fides ad justitiam reputata est; et pro hujus justitiae et fidei merito, Deus cum illo foedus pepigit, cujus, videlicet foederis signum circumcisionem Deus esse voluit.  Si, ut dicis, foederis vel fidei signum circumcisio est, quare in illa parte corporis quae non apparet posita est? Signum enim, sive id quod pro signo ponitur, ibi poni debet ubi videatur. Cur ergo non potius in facie, vel in aure signum positum est, vel in aliqua corporis parte, ubi pateret?  A Deo nihil non videtur, sed omnia nuda et aperta sunt oculis ejus (Hebr. IV). Melius ergo et [Col.0564C] rationabilius, quoniam in semine venturo erat fides, in ea parte corporis, per quam semen naturaliter traducitur, signum fidei positum est. Sic Noe, qui similiter per fidem justificatus est, credidit enim Deo dicenti: Ecce ego adducam aquas diluvii (Gen. VI), etc. cum caeteri fere omnes permanerent increduli; propter quod et Scriptura de illo dicit, quia justus atque perfectus cum Deo ambulavit (ibid.). Sic, inquam, congruum signum accepit secundum rationem fidei suae. Nam quia dicenti Deo: Ecce ego adducam aquas diluvii super terram. Itemque. Ego pluam super terram quadraginta diebus, et quadraginta noctibus (Gen. VII), indubitanter credidit, et fecit arcam sicut Dominus mandaverat et signum accepit [Col.0564D] non ubicunque, sed in nubibus coeli, unde descendit pluvia, sicut ipse credidit. Nam ecce, inquit Deus, ego statuam pactum meum vobiscum, et hoc signum foederis inter me et vos: Arcum meum ponam in nubibus coeli (Gen. IX).  Quid necesse erat foederis signum, ut dicis, circumcisionem dari?  Quid hoc interrogas? interroga simul quid necesse fuerit vel ad quid valeat, signum foederis arcum poni in nubibus coeli? Sin hoc interrogas, non ego, sed ipse Deus respondebit: Videbo, inquit, eum, et recordabor foederis sempiterni; ut non sint ultra aquae diluvii ad delendam universam carnem (ibid.).  Ergone Deus obliviosus est, ut opus sit illum commoneri signo recordationis?[Col.0565A] CHRIST Non est obliviosus; sed recordari recte dicitur, dum nos recordari facit.  Assentio; nam et ad Abraham: Nunc cognovi, inquit, quod timeas Dominum (Gen. XXII), cum et ante, sicut omnia, ita et istud cognoverit.  Igitur si interrogas quid necesse fuerit signum foederis circumcisionem dari, ipse tibi et si non eisdem verbis, eodem sensu respondebit: Videbo signum, et recordabor foederis mei, quo propter fidem pepigi cum Abraham, quia credidit in semine quod promisi. Recordabor, inquam, et posteros Abrahae recordari faciam, ut sint certi, quod non dimittam fidelis, et verax, nisi verbum promissionis adimpleam.  Quorum ista omnia? Quo tendis aut quo me [Col.0565B] ducere vis?  Nonne tibi supra proposui demonstrare quia vulnus circumcisionis hoc tempore efficere non potest, ut tu ille filius sis, de quo Deus ad Pharaonem: Filius meus, inquit, primogenitus Israel; dimitte filium meum, ut sacrificet mihi? (Exod. IV.) Exspecta paulisper, cito illuc perveniendum est. Ego adhuc tibi dico quia Deus, quem impossibile est mentiri, non contentus promissionis et foederis sui sigum dedisse circumcisionem, juramentum addidit in repromissione his verbis: Per memetipsum juravi, quia fecisti rem hanc, et non pepercisti filio tuo unigenito, benedicam tibi et benedicentur in semine tuo omnes gentes terrae (Gen. XXII). Optabat enim Deus fidelis ut certi essent homines [Col.0565C] de immobilitate consilii sui, et idcirco cum jam dicto foederis signo jusjurandum quoque interposuit, per semetipsum jurans, quia per quem juraret, majorem non habuit (Hebr. VI). Ecce implevit quod promisit, non oblitus est quod juravit, justificatus Deus in sermonibus suis sicut orat David (Psal. L), et fidelis in omnibus verbis suis, sicut idem ait (Psal. CXLIV), quia de semine Abrahae Messias, qui dicitur Christus, natus est, et in isto semine jamdudum benedicuntur omnes gentes.  Quam multi benedictionem istam non quaerunt, quam multi per orbem terrarum quem tu dicis Christum contemnunt! Quomodo ergo tu dicis quod iste sit illud semen, in quo, sicut promissum est [Col.0565D] brahae, benedicentur omnes gentes sive cognationes terrae?  Nunquid hoc Abrahae promissum est, quod in semine ejus benedicentur omnes homines? Non utique; sed omnes gentes, omnes cognationes, id est quicunque sive qualescunque de omnibus gentibus, sive cognationibus credentes, ut non sit, aut discernatur in benedictione hac masculus aut femina, gentilis et Judaeus, circumcisio et praeputium, barbarus et Scytha, servus et liber. Olim non ista, priusquam semen istud veniret, sed intra solam Judaeam ista benedictio, imo benedictionis 334 promissio continebatur, et cum illae propheticae voces audirentur, non praedicabatur caeteris gentibus.  Imo et caeteris gentibus praedicabatur, et hoc [Col.0566A] in prophetis manifeste habemus. Praedicabatur Assyrio, prophetabatur Babyloniis, nuntiabatur Moab, clamabatur Aegypto, dicebatur Medo, pariter et Idumaeo; non tacebatur Arabiae, imperabatur meretrici Tyro, caeterisque nationibus per prophetas Isaiam, Jeremiam, atque Ezechielem ventura nuntiabantur.  Plane scimus quia multis gentibus sua mala nuntiabantur, suum vae Assyrio, suum onus Babyloni, suum onus Aegypto, caeterisque gentibus, quas enumerare longum est; sed illud non erat praedicari gentibus benedictionem seminis Abrahae. Aliud erat prophetam, in angulo judaici domatis, sedendo calamo suo, litteris unius Hebraicae linguae, de gentibus quibuslibet ventura praescribere; aliud apostolos ad gentes ire, et omnibus linguis praedicare [Col.0566B] poenitentiam, et remissionem peccatorum in nomine seminis Abrahae.  Et propheta Jonas ad gentes ivit; ad civitatem caput Assyriorum, Ninive, missus est, et praedicavit.  Quid, rogo, praedicavit? nunquid praedicationem benedictionis? praedicationem regni Dei? non utique, sed hoc tantum: Adhuc quadraginta dies, et Ninive subvertetur (Jon. III). Non praedicavit, neque hoc praedicare missus est ut gentes ad Dominum converterentur; nec enim jam venerat conversionis gentium tempus; sed hoc agebatur, ut Assyrii, quibus in captivitatem tradendus erat Israel, justiores Israel comprobarentur, dum iidem Assyrii praedicationi vicinae subversionis suae crederent, [Col.0566C] Israele incredulo permanente, cum ei captivitas eadem per multos prophetas diu praenuntiaretur, multis miraculis concurrentibus, quae maxime per Heliam, et Helisaeum operatus est Deus. Quid nunc taciturnus astas? Ut video non habes quid econtra dicas, quo infirmare possis veritatem manifestae rei, quam dicimus, quia venit ad benedictionem omnium gentium semen Abrahae, quod promisit, et cum jurejurando repromisit fidelis Deus.  Omnia quae dicis mea sunt; et de meis libris eas sustulisti. Unde haec tibi? Quid ad te de Scripturis meis?  Nunquid ego non sum, aut esse debeo bene fraudulentus, ait Jacob filio suo primogenito [Col.0566D] Esau, et accepit benedictionem tuam (Gen. XXVII), nimirum sicut Rebecca mater vestibus Esau valde bonis, quas tu, Judaee, dicis esse tuas, ornavit me Christianum. Sed jam veniamus ad propositum, siquidem proposueram demonstrare tibi, quod hoc tempore circumcisio tua non prosit; et quod post adventum seminis Abrahae cessare debuerit.  Non vacat auditum praebere diutius sermonibus hujusmodi: aliis enim occupatus sum negotiis; veniam rursus ad audiendum et respondendum cum opportunum fuerit.  O Judaee, quoties subterfugisti per occasiones hujuscemodi, et diem condictam inter nos non observasti? Fugis, et rationes veritatis pati non potes, oculis a lumine ejus reverberatis. Sic quondam fugiebant [Col.0567A] patres tui non ferentes, nisi velata esset, claritatem vultus Moysi. Sed nunc mane, obsecro quia veritatem diligens, tuam quoque salutem quaero. Non tibi impropero te non esse sapientem, juxta quod quidam tuorum prophetarum dixit: Propterea captivus actus est populus meus, quia non habuit scientiam (Isa. V). Et alius dixit: Quia tu scientiam repulisti, repellam te, ne sacerdotio fungaris mihi (Ose. VI). Caeterique multa his similia. Sed hoc tibi insinuare cupio, ne adeo sciens tibi videaris, ut ultra discere nolis; non, inquam, ita sapiens quod temetipsum sis, ut audiens veritatem contradicas veritati.  Dic caetera, prosequere quousque vis.  Profecto si recolis rite, si recitans hactenus Scripturarum voces et sensum rite perpendis, [Col.0567B] hoc vides, quod signum foederis, signaculum fidei, circumcisio carnis, quam Pater Abraham Deo jubente suscepit, quoddam schema vel habitus fuit professionis, testimonium perhibens hominibus fidelibus spei et exspectationis, quo sperarent credentes et exspectarent adventum beati seminis Abrahae, scilicet Christi et hoc testimonium habentes, justa misericordia, misericordi justitia deberent in adventu ejus ad perfectum justificari; et ipsi Deo, qui promiserat, commonitorium fuit, ut videret illud signum, et recordaretur foederis sui et mitteret semen illud quod promisit, quod juravit. Quod si ita est, imo quia ita est, revera post adventum ejusdem seminis, omnino circumcisio cessare debuit, cum circumcidi hoc sit dicere: Mitte quem missurus es (Exod. IV), mitte [Col.0567C] quia nondum misisti; nec enim illum recipimus, quem misisse diceris; et hoc est negare illum, qui jam venit benedictus in nomine Domini. Proinde veraciter et recte nunc mihi dicitur, cui tu persuadere volebas ut circumciderer, dicens sub ipsis exordiis evangelicae praedicationis gentilibus auditoribus Evangelii: Quia nisi circumcidamini secundum morem Moysi, non poteritis salvi fieri (Act. XV), recte, inquam, mihi dicitur et veraciter: Quia si circumcidaris, Christus tibi nihil prodest (Gal. V).  Et si tibi vis non expedire circumcidi; at mihi prodest circumcisum esse, sicut circumcisi sunt octavo die patres mei, pater meus Isaac, pater meus Jacob.[Col.0567D]   Quare non dixisti potius, sicut circumcisus est Ismael, sicut circumcisus est Esau? denique quantum distat circumcisio Ismaelis et Esau infidelium, a circumcisione Isaac et Jacob, tantum distat inter circumcisionem tuam, et circumcisionem cujusque fidelis ante hujus beati seminis adventum. Dic mihi nunc, si nosti, quid in circumcisione amplius fuerit Isaac, quam Ismaeli; Jacob quam Esau? Omnes quippe unum idemque in carne sua vulnus circumcisionis acceperunt: et unius patris, scilicet Abrahae, duo filii Ismael, et Isaac; unius patris Isaac duo secundum carnem filii, Jacob et Esau fuerunt, et eadem die circumcisi sunt.  Dic tu quod proposuisti, quae distantia circumcisionis illorum fuerit.[Col.0568A]   Dicam breviter, quia cum duo sunt foedus et signum foederis, sicut hactenus clarissime demonstratum est Isaac et Jacob ita, sicut pater eorum Abraham, et foedus in mente et signum foederis, scilicet circumcisionem in carne susceperunt; Ismael autem et Esau absque thesauro fidei, sine compositione foederis signum, id est circumcisionem perpessi sunt, et tanquam vasa vacua signaculo superfluo signati sunt. Proinde benedictio illorum tota in carne rebusque corporalibus fuit, dicente Deo ad Abraham: Super Ismael quoque exaudivi te, ecce benedicam ei, et augebo, et multiplicabo eum valde (Gen. XVII), dicente Isaac ad Esau: In pinguedine terrae et in rore coeli desuper erit benedictio tua (Gen. XXVII). Porro benedictio Isaac, et benedictio Jacob in bonis [Col.0568B] est spiritualibus et sempiternis, dicente itidem Deo ad Abraham: Pactum vero meum statuam ad Isaac (Gen. XVII), dicente Isaac ad Jacob: Serviant tibi populi, et adorent te tribus (Gen. XXVII). Quod propter Christum dictum est, in quo sine dubio carnem Jacob adoramus; licet et istis temporalis benedictio, scilicet abundantiae de rore coeli et de pinguedine terrae non defuerit. Circumcisionem tuam, o Judaee, qui hodie circumcideris, sic appendit Deus, ut illius Ismaelis et illius Esau, quia quemadmodum illi, sic et tu sine fide, absque foedere signum fidei, signaculum quod erat quondam foederis, accipis vacuus, scilicet circumcisionis vulnus.  Quantum in te est, confundis gentem nostram, [Col.0568C] abolere niteris generis nostri memoriam; ut incircumcisi permanentes, in nullo caeteris gentibus simus dissimiles, et ita deleatur nomen Israel.335   Non confundo gentem tuam, sed ad veram te cupio pervenire gloriam; ut non glorieris in carne, sed in fide seminis Abrahae: una enim gens, et magna gens Abrahae promissa secundum seminis ejus fidem, dicente Deo: Faciamque te in gentem magnam (Gen. XII), subjungens: atque in te benedicentur omnes cognationes terrae (ibid.). Quid ergo tibi melius videtur: fide mori in gente, et cum gente tua parvula et captiva et dispersa, an per fidem in illa gente una, gente Abrahae magna, gente luminosa, in coelo conscripta secundum hoc dictum: Suspice coelum, et numera stellas, si potes; sic erit [Col.0568D] semen tuum? (Gen. XV). Ibi semen Abrahae, tanquam luna; ibi omnes sancti et electi, tanquam stellae, multitudo innumerabilis soli Deo numerata. Fac ut vis. Nam de circumcisione tua, juxta propositum ratione reddita, quod sit inutilis dico, sicut in initio dixi, quia ego baptizatus in nomine Patris, et Filii et Spiritus sancti, in fide seminis Abrahae peccatum exui primi patris veteris Adae, et gloriam assecutus sum adoptionis filiorum Dei, filiorum Abrahae.  Si peccatum primi parentis Adae per baptismum tuum exuisti; quare moreris? nonne mors peccati est poena? si ergo tibi et non mihi peccatum illud remissum est, quare tu aeque ut ego moreris [Col.0569A] cum ipsa mors poena sit peccati, et peccatum efficiens fuerit causa mortis?  Ego vivo; et a morte, quae per peccatum et cum peccato subintroivit, liberatus sum per gratiam baptismi.  Quotidie moreris; quotidie, Christiane, cum sis pulvis, non minus, nec tardius quam Judaeus, in pulverem reverteris.  Velamen super oculos habes, et idcirco non nisi mortem unam, non nisi mortem corporis vides: Revelentur oculi tui, ut videas, quia duae sunt mortes: altera animae, qua a Deo separatur anima; altera carnis, qua carnem deserit anima. Mortem animae peccatum adduxit ipsa die qua homo vetitum comedit secundum veritatem [Col.0569B] Dei dicentis: In quocunque die comeaeris ex eo morte morieris (Gen. II); mortem carnis Deus misericorditer intulit non ipso die quo ille comedit, sed anno nongentesimo tricesimo. Licet Abel prius mortuus fuerit, et alii per tot annos mori vel interfici potuerint, sed ipse qui comedit, non ipsa die, sed post tot annos mortuus est morte carnis. Inter utramque mortem hoc maxime interest, quod mors animae a diabolo per peccatum sumpta est, mors carnis a Deo per providentissimam ejus miserationem superducta est.  Quomodo per miserationem? nunquid miserationis, et non potius irae fuit et indignationis, quod ne forte mitteret homo manum suam, et sumeret de ligno vitae, et comederet, et viveret in aeternum, [Col.0569C] ejecit eum de paradiso voluptatis? (Gen. III.)  Revera non irae, sed magnae fuit miserationis, jam nos provide circumvolantis; vidit enim quod homini nimis inutile foret, si secundum corpus viveret in aeternum. Cum secundum animam mortuus esset, maneret quippe irrecuperabilis, ut sunt daemones, et indomabilis superbiae; quippe qui adhuc vix domatur humilitatis spiritu, cum quotidie moriatur. Bene igitur gratia Liberatoris de morte animae jam per baptismum me liberavit; mortem autem corporis auferre distulit, quae multum cooperatur cum omnibus hujus vitae miseriis, ut, demisso capite flexaque cervice, citius adduci possint ad quaerendam gratiam et praeveniendam iram Judicis, [Col.0569D] quotquot sunt ad vitam aeternam praeordinati, scilicet, quorum causa ut nascerentur non peccatum exstitit, quo jam patrato, atque per defensionem roborato, dixit Deus mulieri: Multiplicabo aerumnas tuas, et conceptus tuos (Gen. III); sed benedictio, qua, antequam peccassent Adam et Eva, benedixit illis dicens: Crescite et multiplicamini (Gen. I), etc.  Absque baptismo tuo pater meus Abraham de morte illa, quam dicis mortem animae, salvatus est; quippe qui, quod ipse non diffiteris, justus et sanctus fuit, quemque ob justitiae meritum Deus sibi aeterno foedere amicum fecit.  Quando putas Abraham salvatus est, et in paradisum introivit?  An tu et hoc ipsum refragari audebis, et [Col.0570A] dicere quod nec ipse Abraham pater introivit in regnum Dei, sicut asseverare solitus es, quod nullus omnino introierit ante adventum Christi tui?  Ego Scripturis sanctis nusquam refragari cupio, et rursus sine auctoritate illarum nec tuam nec alterius cujusquam sententiam audire patior, praesertim in tanto tamque arduo cognoscendae veritatis negotio. Dic ergo cum auctoritate Scripturae, quando vel ipse pater Abraham, vel alius quis sanctorum antiquorum, paradisum sive regnum Dei introierit. Nam de Abraham patre optimo atque sanctissimo, hoc tantum legimus in fine ejus, quia deficiens mortuus est in senectute bona, provectaeque aetatis, et plenus dierum, congregatusque est ad populum suum, et sepelierunt eum Isaac et Ismael filii [Col.0570B] sui (Gen. XXV). Quod si congregari ad populum suum idem esse velis quod introire in regnum Dei, sive in paradisum, repugnat valde quod pater Jacob deflens filium Joseph, quem putabat esse mortuum, et consolantes filios suos audire nolens: Descendam, inquit, ad filium meum lugens in infernum (Gen. XXXVII). Item: Si quid adversi filio meo Benjamin, ait, acciderit in terra ad quam pergitis, deducetis canos meos cum dolore ad inferos (Gen. XLII). Non igitur ego, sed Scripturae auctoritas tibi refragatur, ne dicas aut aestimare velis quod locus, ubi congregatus est Abraham ad populum suum, jam fuerit coelum sive paradisus, sed et in toto processu vitae ipsius Abraham nusquam invenis quod aliud quid promiserit ei Deus, nisi semen in quo benediceretur, id est [Col.0570C] salvaretur mundus et terram Chanaam, ubi tandiu habitare oportuit filios Abrahae, donec eadem promissio impleretur.  Ergone Abraham, et caeteri patres sancti descendebant in infernum, et hoc erat eos congregari ad populum suum?  Descendebant utique in infernum, non tamen inferiorem, quo sepeliuntur impii, cujus Psalmista meminit dicens: Et liberasti animam ex inferno inferiori (Psal. LXXXV), sed in locum sive regionem; non solum coelo vel paradiso, verum etiam mundi hujus habitatione inferiorem, ubi non solum liberi erant a poenis impiorum, verum etiam visitatione frequentabantur, et collocutione fruebantur sanctorum angelorum. Nam et Dominus noster, [Col.0570D] quem voluntate mea jamdudum cognosceres, de quodam paupere dixit: Factum est ut moreretur, et portaretur ab angelis in sinum Abrahae (Luc. XVI), subjungens de divite: Quia mortuus est et ipse, et sepultus est in infernum (ibid.).  Quid ergo illis deerat, si sanctorum angelorum familiaritate non fraudabantur aut quod illis claudi poterat de regno Dei, si a civibus ejusdem regni Dei non separabantur?  Ego tibi demonstrare possum per 336 similitudinem sancti ecclesiastici atque catholici ordinis mei, quem si non recipis, libenter recipient, et veraciter agnoscent quicunque huic spectaculo interesse velunt fideles, seu parvi, seu magni. Et [Col.0571A] deinde rursus demonstrabo, per similitudinem illius quam tuam dicis esse legis Moysi. Catechumenis suis mater Ecclesia maternam in omnibus dulcedinem impendit familiaritate amica societate benigna colloquens, atque cohabitans quisque fidelis doctrinae lac aut etiam solidum Scripturarum cibum quoad potest, illis apponit, et cum in his vel aliis ejusmodi ministeriis communem se ordo ecclesiasticus exhibeat, ac tamen ad ipsum altare ipse singularis sancti sacrificii ritus non eos admittit, donec perficiatur in eis sacramentum sacri baptismatis, quo funditus expiatur macula peccati originalis; sed tu forte parum curas de ista similitudine, dicam ergo aliam, sicut proposui. Mulierem menstruatam ab introitu templi vel altaris suspendit lex Moysi, [Col.0571B] donec transactis diebus legitimis veniret ad templum cum hostiis purificationis. Secundum priorem similitudinem et Abraham et omnes sancti antiqui sic erant, quasi catechumeni, et quia nondum erant abluti, non admittebantur sanctuario, sive altari coelesti, ubi vera et sempiterna communicatio est ipsa praesens dulcedo, dulcis praesentia visionis Dei, ut, secundum propositam aliam ex lege Moysi similitudinem menstruatae mulieris, hoc ipsum demonstrem tibi. Memento prius quia sanctorum illorum de notissimis unus Isaias dixit: Ex facti sumus ut immundus omnes nos, et quasi pannus menstruatae universae justitiae nostrae (Isa. LXIV). Et Zacharias propheta dixit: In die illa erit fons patens domui David, et habitantibus in Hierusalem, in ablutionem [Col.0571C] peccatoris, et menstruatae (Zach. XIII). Igitur secundum similitudinem hanc, quoniam justitia legis quasi pannus menstruatae fuit, donec patens fieret fons domus David concedere et oportet quod, sicut mulier menstruata secundum legem arcebatur liminibus sacris, donec transactis sive completis diebus purgationis veniret cum oblationibus legitimis ita justum erat ut sancti vel justi omnes, quorum justitia profecto imperfecta erat, foris excubarent a sanctuario coeli et visionis Dei, donec veniret ille qui menstruatam ablueret, qui, sicut Psalmista dixit, cum sit legislator, benedictionem daret (Psal. LXXXIII).  Et quis est ille?  Ille nimirum, cui propheta Zacharias dixit: Tu quoque in sanguine testamenti tui emisisti [Col.0571D] vinctos tuos de lacu in quo non est aqua (Zach. IX).  Et quis est ille?  Profecto ille qui, cum veniret Hierosolymam sanguinem fusurus testamenti sui, sedit super asinam sive super pullum asinae, vere contemptor vanitatis saeculi, vere mitis, et humilis corde. Sic enim promiserat idem propheta: Exsulta satis, filia Sion; jubila, filia Hierusalem, ecce rex tuus venit tibi justus et salvator, ipse pauper ascendens super asinam, et super pullum filium asinae, et loquetur pacem gentibus (ibid.), et nunc demum ad ipsum conversus: Tu quoque in sanguine, inquit, testamenti tui emisisti vinctos tuos de lacu, in quo non est aqua.  Ergone Christus tuus ipsum patrem nostrum [Col.0572A] Abraham de lacu eduxit? ubi et quando, vel qualiter hoc fecit?  Cum jam mortuus est Christus meus. Unus ex militibus lancea latus ejus aperuit, et continuo exivit sanguis et aqua (Joan. XIX), in illo sanguine testamenti sui, in illa aqua socia sanguinis sui, emisit Abraham et omnes vinctos suos de lacu in quo non erat aqua; et factum est, ut jam dictus Zacharias propheta praedixit: In illa die erit fons patens domui David, et habitantibus Hierusalem, in ablutionem peccatoris, et menstruatae (Zach. XIII). Haec erat spes illorum, sicut attestantur Scripturae ipsorum. Exempli gratia: Asperges me, inquit David, hyssopo et mundabor; lavabis me et super nivem dealbabor (Psal. L): Et per Ezechielem loquitur ipse [Col.0572B] Dominus: Et scient gentes quia ego Dominus cum sanctificatus fuero in vobis coram eis: Tollam quippe vos de gentibus, et congregabo de universis terris, et adducam vos in terram vestram, et effundam super vos aquam mundam, et mundabimini ab omnibus inquinamentis vestris (Ezech. XXXVI), etc. Ecce habes utrumque ex auctoritate prophetica, et aquam mundam ad emundandos, sanguinem testamenti ad emittendos vinctos de lacu in quo non est aqua. Multa quoque praeter haec poterant dici ad demonstrandum, quod sacramentum baptismi profluentis de latere Christi, sacramentum sanguinis quo redimimur, sacramentum aquae, qua abluimur, omnes fidem habentes beati seminis Abrahae, scilicet Christi, non est novi consilii; sed priusquam fieret, in antiquo [Col.0572C] erat proposito creatoris et salvatoris nostri Dei.  Nunquid sanguis ille, quem dicis, in infernum descendit? aut aqua illa in lacum illum, nescio quem, in quo non erat aqua, profluit, tantaque fuit inundatio, sive abundantia illius aquae et sanguinis, ut illum omnem populum perfunderet atque ablueret, ad quem congregatus est pater Abraham, cui appositus Isaac, ad quem appositus est Jacob, cujus tanta multitudo jam fuit diebus Moysi, ut dici possent pluraliter populi, sicut locutus Dominus ad Moysen in monte Hor: Pergat, inquit, Aaron ad populos suos? (Num. XX.) Quanta putas deinceps illius populi sive illorum populorum multitudo fuit temporibus David, quando dormivit cum patribus suis, quem dixisse meministi et dixisse putas de baptismo [Col.0572D] tuo: Asperges me hyssopo, et mundabor; lavabis me, et super nivem dealbabor? Amplius autem quando Jesus ille Christus tuus crucifixus et lancea percussus sanguinem, ut dicis, et aquam jam mortuus de latere suo fudit; quanta erat multitudo illius populi, quantus autem fuit rivus sanguinis illius et aquae, ut omnem illam multitudinem lavare sua sufficeret inundatione?  Nolo in sanguine illo et aqua illa solum illud attendas quod visibile fuit, sed causam illius effusionis, virtutemque invisibilem, quam sustinere non posse mundus clamavit. Siquidem omnis terra tremuit, et petrae scissae sunt, monumenta aperta sunt et multa corpora sanctorum qui dormieran [Col.0573A] non quidem statim neque ante illum, sed cum illo surrexerunt (Matth. XXVII). Nimirum illa virtus sanguinis eodem ictu quo terram concussit infernum quoque conturbavit; causa ejus omnem illum populum emundavit, secundum veritatem spiritus prophetici, qui de illo per Isaiam dixit: Si posuerit pro peccato animam suam, videbit semen longaevum, et voluntas Domini in manu ejus dirigetur. Pro eo quod laboravit anima ejus, videbit et saturabitur. In scientia sua justificabit ipse justus servos meos multos, et iniquitates eorum ipse portabit. Ideo dispertiam ei plurimos, et fortium dividet spolia, pro eo quod tradidit in morte animam suam, et cum sceleratis reputatus est (Isa. LIII).337   Si ita est, ut dicis, quid necesse est ut tu [Col.0573B] hodie in persona tua baptizatus sis? cum enim secundum assertionem tuam cunctos ille credentes in se tunc suo sanguine et aqua laverit quae ratio est, ut iterum laveris? Credas tantum et non baptizeris.  Priusquam nascerer, non potui renasci, priusquam essem, non potui lavari. Sed nec efficaciter quisquam potest lavari, nisi prius crediderit. Illos qui jamdudum erant, vel fuerant credentes in eum tunc, sicuti jam dictum est, sine dubio lavit, et ex illis valde multis hominibus soli Deo numerabilibus una consistens Ecclesia tunc renata est de latere Christi dormientis dormitione mortis, secundum similitudinem mulieris, quae formata est de latere viri dormientis dormitione somni; mihi autem volenti incorporari eidem Ecclesiae positum [Col.0573C] est ad fores ejus sacramentum ejusdem regenerationis positione dicentis, Euntes docete omnes gentes, baptizantes eos in nomine Patris, et Filii et Spiritus sancti (Matth. XXVIII).  Pro velle tuo loqueris; secundum intentionem tuam Scripturarum voces ducis ac reducis et trahis quo vis. Mihi autem ratio suppeditat, ut persistam immobilis firmiter tenens, quod Jesus ille, quem crucifixerunt patres mei non sit Messias, id est Christus, quem exspectaverunt patres mei. Nam si ille est, ubi sunt bona Jerusalem et prospera Sion? ubi exsultatio Jacob, et laetitia Israel tantis promissa prophetarum vocibus, quod abundare deberet in adventu ejus? Imo, postquam venit iste Jesus, non solum non factum est illud, quod, exempli gratia, [Col.0573D] nunc memorabo de propheta Zacharia dicente: Et sedebit Jerusalem secura, et haec erit plaga, qua percutiet Dominus omnes gentes, quae pugnaverunt adversus Jerusalem, et congregabuntur omnium gentium divitiae in circuitu, aurum et argentum et vestes satis multae (Zach. XIV). Verum ipsa Jerusalem nunquam sic percussa, suo quoque auro et argento vestibusque spoliata, et ipsa subversa fuisse legitur sicut est nunc a tempore illo quo fuit ille, quem dicis Christum, regem Sion, regem Jerusalem. Num igitur de isto diceret propheta illud, quod ante meministi: Exsulta satis, filia Sion, jubila, filia Jerusalem, ecce Rex tuus venit tibi justus et Salvator? (Zach. IX).[Col.0574A]   O Judaee, vide ne supervenerit in te illud quod in Psalmo scriptum est: Fiat mensa eorum coram ipsis in laqueum, et in retributionem et scandalum; obscurentur oculi eorum ne videant (Psal. LXVIII); et alibi: Pluit super peccatores laqueos (Psal. X). Dico enim tibi quia peccatoribus popularibus tuis mensa sua, Scriptura sacra, laqueis plena est, maxime propter ipsorum cupiditatem nimiam et insatiabilem avaritiam, propter quam patres tui Christum Dominum Regem Jerusalem sive Sion interfecerunt, regem pauperem, sicut loco jam dicto propheta cum dixisset, Exsulta satis, filia Sion, etc. subjunxit: Ipse pauper et ascendens super asinam (Zach. IX). Scriptura quae est mensa tua, nisi caveas et nisi cupiditatem deponas, illaqueavit te, promittendo, [Col.0574B] aurum, promittendo argentum, et securitatem Jerusalem. Nunc ergo, dic mihi, quid intelligis, dum legis Sion, dum audis Jerusalem, lapides ne an homines?  Homines intelligo, qui tunc tenebant arcem Sion; genus meum, quod tunc habitavit in Jerusalem.  Concedo; et homines quoque caeterarum civitatum, quarum caput erat Jerusalem, qui undecunque veniebant diebus festis adorare in Jerusalem, recte dixeris Jerusalem. Sed dic mihi: Homines illi qui habitant Jerusalem, et qui veniebant adorare in Jerusalem, cum obirent, et congregarentur sive apponerentur ad populum suum, sicut de patribus jam supra memoratum est, desinebant dici Jerusalem, desinebant esse Sion? Nonne potius ille ipsorum [Col.0574C] populus, ad quem singuli obitu suo congregabantur, recte illo nomine apud Deum censebatur, quo, dum adviverent, vocabantur, scilicet nomine Sion, nomine Jerusalem, cum rege suo David, qui cepit arcem Sion, cujus fuit civitas Jerusalem? Taceo nunc de mystica interpretatione nominum secundum humanam consuetudinem; tecum loquor nunc de nomine Jerusalem. Ait quidam saecularium nobilis auctor: Nam, ut hyperboreae plaustrum glaciale sub Urs Vel plaga, qua torrens claususque vaporibus axis, Nec patitur noctes, nec iniquos crescere soles, Si fortuna ferat, rerum nos summa sequetur, Imperiumque comes Tarpeja sede perusta, Gallorum facibus Vejosque habitante Camillo [Col.0574D] Illic Roma fuit, non unquam perdidit ordo, Mutato sua jura solo, moerentia tecta Caesar habet, vacuasque domos legesque silentes, Clausaque justicio tristi fora . . . . . . . (LUCAN. Phars. lib. V, vers. 23-32).Apud Epirum, Graecorum civitatem, tunc erat Caesarem fugiens senatus Romanus cum consulibus Pompeio duce. Si ergo veraciter, et pulchre dici potuit, conventum illum Romam esse potius quam tecta, ubi derelictae et dictio hujusmodi non dissonat ab humana loquendi consuetudine quanto magis populus ille, ad quem singuli, ut jam dictum est, morientes congregabantur de Jerusalem et civitatibus ejus. Dei cultricibus, recte dici debuit Jerusalem, [Col.0575A] sive Sion, potius quam ipsa pars parva, generatio una, quae suo tempore vivebat in tectis Jerusalem sive Sion! Cum igitur legis, exsulta satis, filia Sion, jubila, filia Jerusalem, ne respicias solam generationem illam, quae in tectis Jerusalem habitabat illo tempore, sub principibus sacerdotum Anna, et Caipha, nec ex eo argumenteris Jesum Nazarenum non esse regem Sion, sive Jerusalem, quia generatio illa non recepit eum, neque dicas in adventu ejusdem Christi mei non exsultasse Sion, sive jubilasse Jerusalem, idcirco quia post passionem ejus mala omnia venerunt super generationem illam. Cunctas respice generationes millium annorum, quae ab hac vita decedendo congregatae fuerant in unum populum, universum illum respice populum sive populorum [Col.0575B] multitudinem, vere Sion, vere Jerusalem, et cognosces quam efficaciter, quam non inaniter dictum sit: Exsulta, filia Sion; jubila, filia Jerusalem, et multa his similia.  Quod nunc protulisti adversum me de psalmo: fiat mensa eorum coram ipsis in laqueum, et in retributionem, et in scandalum; obscurentur oculi eorum ne videant. Et illud de Isaia: Excaeca cor populi hujus et aures ejus aggrava; et oculos ejus claude; ne forte videat oculis suis, et auribus suis audiat, et corde suo intelligat, et convertatur, et sanem eum (Isa. VI), et multa talia saepe mihi objecta audivi, et multi tuorum memoraverunt haec insultabundi. Nunquid Deus est hujusmodi, ut tu putas, scilicet volens aliquid falli, et in errorem induci?[Col.0575C] 338   Nonne Hieremias dicit: Seduxisti me Domine, et seductus sum; fortior me fuisti, et invaluisti (Jer. XX). Nonne adversus regem Achab loquens spiritui mandacii: Decipies, ait, et praevalebis, egredere, et fac ita? (III Reg. XXII.) Verumtamen audi me; non est unus modus seductionis; est enim seductio qua seducitur quis a bono ad malum. Hanc seductionem Deus nescit. Est econtra seductio a malo ad bonum et hac seductione Deus te et genus tuum seduxit dum Scripturam sacram talem esse voluit, ut in lectione ejus obscurarentur oculi tui. Si enim sacramenta ejus non clausisset sub figuris, et aenigmatibus, si expressisset vocibus manifestis nunquid patres tui sustinuissent, praesertim rebelles [Col.0575D] et increduli, quemadmodum Moyses ipse dixit? nimirum sicut rex Joachim scidit volumen Hieremiae, et projecit illud in ignem donec consumetur igni (Jer. XXXVI), et sicut Isaiam sectum perhibes a Manasse per occasionem hanc, quia dixit: Vidi Dominum sedentem super solium excelsum et elevatum (Isa. VI), cum Deus ipse dixisset ad Moysen: Non enim videbit me homo, et vivere potest (Exod. XXXIII). Et ita et multo insanius et Scripturas omnes incendissent, et prophetas omnes interfecissent nisi Scripturae clausae illis et signatae fuissent, si manifeste lis prophetae clamassent quidquid de Christo futurum erat et fieri oportebat, verbi gratia, quomodo vel quali ordine foret exaltandus in illud solium excelsum et elevatum, de quo dixit Isaias: Vidi [Col.0576A] Dominum sedentem super solium excelsum, et elevatum. Propterea videbantur claudere sermonem et signare librum, ligare testimonium et signare legem, et hoc faciebant in timore magno prophetantes cum vitae suae periculo, quemadmodum unus eorum Hieremias, cum dixisset: Si occiditur in sanctuario Domini sacerdos et propheta (Thren. II),---formido, inquit, et laqueus facta est nobis vaticinatio, et contritio (Thren. III). Bona ergo, seductio qua factum est ne Scripturae odio magno habitae cum ipsis qui scripserant delerentur, potiusque superventuris saeculis profuturae custodirentur  Quale est hoc bonum obscuratos, ut dicis, oculos meos esse, et mensam meam factam esse mihi in scandalum; praecavere Deum et dicere, ne [Col.0576B] forte convertatur et sanem eum? (Isa. VI). Tale namque hoc est ac si maledicatur surdo, et ponatur coram caeco offendiculum. Vide ergo quia, dum vis incusare vehementer, excusas me. Quae enim culpa in me, si obscuratus sive excaecatus sum, cum velim videre, cum etiam putem me et oculos ad videndum, et aures ad audiendum, et cor ad intelligendum habere?  Nemo hic nisi volens illaqueatur, sive scandalizatur; nullius, nisi volentis obscurari, oculi obscurantur, sive excaecantur.  Et quis est, qui velit excaecari, qui velit illaqueari, qui velit oculis non videre, auribus non audire, corde non intelligere?  Ille, qui Christum, quem felle cibavit, [Col.0576C] quem aceto potavit (quemadmodum ipse dixi praecedenti versiculo ejusdem psalmi, qui totus in persona ejus scriptus est: Et dederunt in escam meam fel et in siti mea potaverunt me aceto (Psal. LXVIII), et ante haec: Zelus, ait, domus tuae comedit me, et opprobria exprobrantium tibi ceciderunt super me (ibid.); ille, inquam, qui hunc Jesum Christum vult omnino non esse Christum, et ex Scripturis suffragium adipisci desiderat, quo videatur eum rationabiliter negare; ipse est, qui optat oculos suos obscurari, qui sciens et prudens laqueo pedes suos immittere contendit (ibid.). Juste ergo conceditur ei, et dimittitur secundum desideria cordis sui dicendo: Fiat mensa eorum coram ipsis in laqueum, etc.[Col.0576D]   Quae ratio est dicere Deum, ne forte convertatur, et sanem eum; quod contra me vis esse dictum?  Quae ratio est dixisse Deum: Ego indurabo cor Pharaonis, ut non dimittat populum meum; ego indurabo cor Aegyptiorum ut persequantur transeuntes per mare Rubrum? (Exod. VII, VIII, IX, X, et XI).  Ergone me sic haberi vis, ut Pharaonem, sicut Aegyptium?  Plane Aegyptium, sicut Chananaeum secundum prophetiam veridicam, qua per Ezechielem dictum est tuae terrenae sanguinolentae Hierusalem: Hierusalem, radix tua et generatio tua de terra Chanaan. Pater tuus, Amorrhaeus, et mater tua Cethaea (Ezech. XVI). Et est sensus: Quoniam tu nata de carne [Col.0577A] Abraham, non es ex fide Abraham sic est mihi sicut Chanaan, sicut Amorrhaeus, et sicut Cethaeus. Ergo et sicut Aegyptius; quia sicut Amorrhaeus, et sicut Cethaeus ita et Mesraim, de quo sunt Aegyptii, non de Sem, sed de Cham fuit exortus. Hinc est illud in psalmo: Et percussit omne primogenitum in terra Aegypti; primitias omnis laboris eorum in tabernaculis Cham (Psal. LXXVII). Igitur si recte intellexisti quomodo induraverit Deus Aegyptium, ut non dimitteret populum; nihilominus recte, et hoc intelligis quomodo dictum sit: Excaeca cor populi hujus; et aures ejus aggrava, et oculos ejus claude; ne forte videat oculis suis, et auribus suis audiat, et corde suo intelligat; et convertatur, et sanem eum.UD. Dic tu quomodo induraverit Deus cor Aegyptiorum [Col.0577B] ut consequenter, vel similiter dicas quomodo excaecaverit cor meum.  Utinam sic interroges, ut audire desideres, et non sis ille de quo in psalmo scriptum est: Noluit intelligere, ut bene ageret? (Psal XXXV.) Deus cor Aegyptiorum in hoc induravit, quod illis quibus invidebant Aegyptii, clarissima beneficia sua larga manu impendit; haec enim morbi hujus, scilicet invidiae, natura, hoc proprium est, cui quis multum invidet, magnum ex ejus profectibus tormentum habet. Aegyptii filios Israel oderant, et invidebant eis; gentium salutem tu odisti, et invides nobis. Hoc autem est peccatum diaboli, per quod mors in hunc mundum introivit (Sap. II). Igitur sicut Aegyptiis, duritiae causa efficiens invidia ipsorum exstitit, quia [Col.0577C] filiis Israel invidebant; ita et populo tuo suae excaecationis causa efficiens invidia ipsius est, quia salutem gentium odit. Proinde sicut accipis et accipere debes illud, quod eo usque induravit Dominus cor Aegyptiorum, donec perirent persequendo filios Israel fugientes per mare Rubrum sic accipe istud, quod populus tuus eo usque excaecatus est persequendo credentes in Christum et fugientes per baptismi sacramentum, donec exterminaretur, secundum verba haec, quae in cadem prophetia subjuncta sunt: Dixit enim Propheta: Usquequo, Domine? (Isa. VI) et responsum est: Donec desolentur civitates [Col.0578A] absque habitatore, et domus sine homine, et terra derelinquetur deserta, et longe faciet Dominus homines (ibid.). Quod idem est ac si diceret: Et qui reliqui fuerint ex Judaeis captivi ducentur in omnes gentes. Haec duo mala evenerunt ibi scilicet caecitas cordis, et dispersio captivitatis. Quae loco praescripto continuat concessio prophetica, dicendo: Obscurentur oculi eorum, ne videant et dorsum eorum 339 semper incurva (Psal. LXVIII), et utrumque Evangelio Christi bonum est. Si enim videres, id est in Christum credidisses, Baptismum et circumcisionem commiscuisses, sicut facere volentes pauci illi, qui ex populo tuo conversi, et sanati, id est baptizati sunt in initio Christianitatis, seditiones Evangelii praedicatoribus excitaverunt, sedensque in [Col.0578B] civitatibus tuis dorso erecto, si non esses incurvatus, pro arbitrio tuo velles praedicari, et nonnisi circumcisum gentilem patereris admitti: atque hoc pacto nec mihi, nec tibi Christus esset, nec mihi nec tibi Evangelium prodesset.  Malis meis insultas, non recogitans quia scriptum est: Cum converterit Dominus captivitatem plebis suae, exsultabit Jacob, et laetabitur Israel (Psal. XIII).  Non insulto, sed tanquam frater fratri voces veritatis ingero, bonum tibi retribuens pro malo, quia tu salutem meam odisti, ego autem salutem tuam desidero. Nosti illam parabolam Domini mei? Homo quidam habuit filios duos, et dixit adolescentior ex illis patri: Pater, da mihi portionem substantiae [Col.0578C] quae me contingit (Luc. XV), etc. Ego et tu sumus illi duo filii; etenim unus Deus nos creavit, unus Adam nos ambos genuit. Ecce tu foris stas prae ira et indignatione, quia Pater meus salvum me recepit, et non vis introire pariterque epulari. Ego autem egredior ad te, et rogo ut ingrediaris, ostendens tibi stolam primam, quam Pater in lavacro mihi dedit cum annulo fidei, et calceamentis scientiae veritatis. Accipe mecum hunc annulum, admitte fidelem sermonem istum, quem, quoniam de fide est, annulum nuncupare placuit; et stola ista induere, et calceamentis istis mecum calceare.LIBER SECUNDUS. [Col.0577] [Col.0577D]   Deus omnipotens, cum sit ipse fidelis in omnibus verbis suis (Psal. CXLIV), fidem ab homine ante omnia requirit, et sine fide impossibile est placere ei (Hebr. XI), hanc in primo homine quaesivit, et non invenit; ille enim serpenti magis quam Deo credidit. Quaesivit in Noe, et invenit; quaesivit in Abraham, et invenit; quaesivit in Maria virgine, et invenit, nullum signum horum alicui praemittens, ut crederetur sibi, nova et inaudita promittenti. Inventa ergo fide delectatus, ut vere thesauri magni inventione signaculum suum apposuit Deus foederatus [Col.0578D] homini foedere insolubili; illi, videlicet, Noe arcum suum in nubibus coeli, ut viso hoc signo recordaretur foederis sui, ut non sint ultra aquae diluvii; huic autem, scilicet Abrahae, signum circumcisionis, ut recordaretur promissi sui; scilicet seminis quod daturum se illi promisit, et cum juramento repromisit. Tertium fidei signum, quam videlicet fidem, ut jam dictum est, in Maria virgine invenit, credente parituram se sine viro Christum Filium Dei, et in omni Ecclesia, quae illam Virginem peperisse fideliter credit; tertium, inquam, fidei signum, signaculum [Col.0579A] est ejusdem crucis Christi Filii Dei cum sacramento baptismi, ut videat, et recordetur foederis sui, et non percutiat nos in die judicii, sicut quondam in Aegypto: Videbo, inquit, sanguinem, et pertransibo vos, nec erit in vobis plaga disperdens, quando percussero terram Aegypti (Exod. XII). De hac fide si praecedenti libello non satisfactum est tibi, objice quidquid contra sentis.  Tu in unam tantummodo partem aspicis, et si tractas de fide Abrahae, ut obliviscaris Moysi legis, legis Dei. Non recogitas signa, et mirabilia quae fecit Deus in terra Aegypti, ut daret nobis legem in monte Sinai quinquagesimo die egressionis de terra Aegypti, cum tantis indiciis praesentiae ipsius Dei; audiebantur enim tonitrua, et micabant fulgura; [Col.0579B] cunctus que populus audiebat voces, et sonitum buccinae, videbant lampades, montemque fumantem (Exod. XX). Nullam fecisti mentionem illius foederis, quod tunc nobiscum pepigit, quemadmodum ibidem Scriptura dicit: Tulitque Moyses dimidiam partem sanguinis, et misit in crateres: partem autem residuam fudit super altare. Assumensque volumen foederis, legit audiente populo, sumptumque sanguinem respersit in populum, et ait: Hic est sanguis foederis, quod pepigit Dominus vobiscum super cunctis sermonibus his (Exod. XXIV). Nunc ergo dic mihi: Si per fidem justificatus est Abraham justificatione sufficienti, si foedus illud, quod cum eo Deus pepigit propter fidem, satis justitiam ejus confirmavit. Quid deinceps opus erat justificatione legis, aspersione sanguinis foederis, [Col.0579C] sive foedere sanguinis holocausti, omnique ritu caeremoniarum vel sacrificiorum, quem tradidit nobis pro emundatione cujusque delicti? Quorsum totus ille cultus tabernaculi foederis?  Interrogabo te unum sermonem, 340 quem si dixeris mihi, dicam tibi quorsum illa omnia, propter quid lex data fuerit; Abraham, pater nostrae fidei quam ob causam ingressus est ad ancillam Sarae Aegyptiam Agar, post annos decem quam habitare coeperat in terra Chanaan, postquam pepigerat Dominus cum eo foedus, postquam Scriptura dixerat: Credidit Abraham Deo, et reputatum est ei ad justitiam? (Gen. XV).  Quia Sarai Uxor Abraham non genuerat liberos, ait Scriptura, sed habens ancillam Aegyptiam, [Col.0579D] nomine Agar, dixit marito suo: Ecce conclusit me Dominus, ne parerem; ingredere ad ancillam meam si forte ex illa suscipiam filios (Gen. XVI). Acquievit ille deprecanti, et ingressus ad ancillam genuit ex ea Ismahel (ibid).  Ut dixisti, ita est; simul autem meminisse debes quae Deus per prophetam dixit. Et ego visiones multiplicavi, et in manu prophetarum assimitatus sum (Ose. XII).  Memini et in quo haec dicta sunt propheta, et ipse et Osee.  Et ille pater Abraham propheta et prophetarum primus fuit. Ipse namque primus illorum est, ad quos factus est sermo Domini sicut scriptum est: Mihi autem, inquit, non dedisti semen, et ecce [Col.0580A] vernaculus meus naeres meus erit. Statimque sermo Domini factus est ad eum: non erit hic haeres tuus (Gen. XV), etc. Et pro illo ad Abymelech Deus locutus est: Nunc igitur redde uxorem viro suo, quia propheta est, et orabit pro te (Gen. XX). Et in psalmo jam de Abraham et Isaac et Jacob scriptum est: Non reliquit hominem nocere eis, et corripuit pro eis reges. Nolite tangere christos meos, et in prophetis meis nolite malignari (Psal. CIV). Proinde nunc dico: Si in manu prophetarum Deus assimilatus est, quod ore eum prophetico dixisse diffiteri non potest, quanto magis et in manu istorum, qui et prophetae et prophetarum patres atque principes exstiterunt, assimilatus est? Igitur quanquam allegorias nostras oderis, et contemnere consueveris, patere ut audias [Col.0580B] quod secundum illam rem gestam, quam proposuit Deus, in manu Abrahae assimilatus sit.  Perge quo cupis, perfice quo intendis, da quam polliceris assimilationem Dei in manu prophetae patris mei.  In Abraham Deus Pater omnium nostrum, in Sara fides, in Agar lex Moysi assimilata est. In sterilitate Sarae sterilitas fidei assimilata est, quia videlicet sicut illa libera, illa princeps diu sterilis fuit, ita fides, quae sola humani generis libertas vera et nobilitas est, fere sterilis exstitit, postquam Deo Patri et Creatori nostro nupsit, postquam propter illam Deus homini dignatus est foederari, et animae hominis conjungi foedere conjugali, conjunctione maritali. Quantos enim praeter Isaac et Jacob et Joseph [Col.0580C] filios fidei, filios promissionis demonstrare poteris? Nempe et si fuerunt plures aliqui, ut nunc interim taceam de multitudine stirpis Ismahel, stirpisque Esau; de stirpe loquor patris Jacob. Et si, inquam, fuerunt plures aliqui filii fidei praeter illos, quos Scriptura nominavit, attamen fuere tam pauci in comparatione filiorum carnis multitudinis ut veraciter dicas quia fides sterilis, caro autem fecunda erat.  Discerne mihi clarius quos dicis filios fidei, et quos filios carnis. Qualis est discretio sive distantia filiorum carnis et filiorum fidei? In quo, vel secundum quid utrumque generationem discernis?  Patri Abrahae duo promissa fuerunt, quorum [Col.0580D] alterum hoc est: In semine tuo benedicentur omnes gentes (Gen. XXII); alterum: Semini tuo dabo terram hanc (Gen. XII), terram Chanaam. Quicunque ex Abraham geniti promissionem beati seminis exspectaverunt, juxta fidem, et a longe eas aspicientes, et salutantes, et confidentes quod peregrini essent et hospites super terram (Hebr. XI), ipsi erant filii fidei. Porro qui solam terrae Chanaan promissionem exspectaverunt, et solummodo propter illam clamaverunt ad Dominum cum affligerentur in terra Aegypti, ipsi fuerunt filii carnis. Nunc, quaeso, dicas mihi, ex quo fratres invidi et suo patri infideles vendiderunt Joseph, post eumdem Joseph usque ad Moysem quotusquisque fuit qui diceret, aut dicere sciret illud quod dixit idem Moyses: Obsecro, Domine, [Col.0581A] mitte quem missurus es? (Exod. IV.) Ergo fides sterilis, caro autem jam fecunda, in servitutem non Dei, sed hominum Aegyptiorum generabat, imo et diis Aegypti serviebat: quod et per prophetas, maximeque per Ezechielem Deus ipse commemorat. Ergo fides patrum, qui quamvis mundo mortui essent, Deo nihilominus vivebant et vivunt, Deo quidem conjuncta erat; sed non pariebat secundum similitudinem Sarae, quae cum esset uxor legitima, uxor libera, sterilis erat et non pariebat. Merebatur autem ipsa fides, et exigebat ab ipso Deo, ut saltem lex interveniret, quem, ad cultum Dei multitudinem illam astringendo, filios in servitium fidei pareret, secundum similitudinem hanc: Ecce, inquit Sara, conclusit me Dominus, ne parerem; ingredere ad ancillam [Col.0581B] meam, si saltem ex ea suscipiam filios: Acquievit Abraham deprecanti, et ingressus ad ancillam genuit Ismahel. Acquievit Deus Pater excelsus fidei patrum secretas aures ejus interpellani, et admittens legem caeremoniarum genuit ex ea populum, non tam libertati quam servituti idoneum, id est non tam in dilectione quam in timore colentem et cognoscentem Deum Patrem, vel Creatorem suum. Hoc enim scire te volo quia Deus legem illam non jussit, sed admisit; non voluit, sed permisit.  Quid est quod dicis? Noluit Deus legem? Non jussit Deus legem? Non scripsit tabulas digito suo, et dixit Moysi: Haec sunt praecepta mea, haec sunt judicia mea, sic et sic praecipies filiis Israel, sic et sic facies holocaustum, et pro peccato?[Col.0581C]   Oportet te sic Moysem audire et intelligere, ut psalmos quoque et prophetas audias pariter et intelligas. In psalmo quoque Deus ipse loquitur: Non in sacrificiis tuis arguam te, et caetera usque nunquid manducabo carnes taurorum, aut sanguinem hircorum potabo? immola Deo sacrificium laudis (Psal. XLIX), et in Isaia: Quo mihi multitudidem victimarum vestrarum, dicit Dominus? Plenus sum; holocaustum arietum, et adipem pinguium, et sanguinem vitulorum et agnorum et hircorum nolui: Cum veniretis ante conspectum meam, quis quaesivit haec de manibus vestris ut ambularetis in atriis meis: Ne afferatis ultra sacrificium frustra. Incensum abominatio est mihi; Neomeniam, et Sabbatum, et festivitates alias non [Col.0581D] feram. Iniqui sunt coetus vestri, Kalendas vestras, et solemnitates vestras odivit anima mea (Isa. I).  Propter Jeroboam illa dicta sunt, propter vitulos quos fecit Jeroboam, quos colebat Israel: Ideo holocausta arietum, et adipem pinguium, etc., se nolle dixit, quia sacrificabant vitulis.  Vituli non in Juda colebantur, non 341 in Jerusalem vitulis illis, sed in Samaria, id est in decem tribubus sacrificabatur. Ista autem prophetica lectio sic intitulatur. Visio Isaiae prophetae filii Amos, quam vidit super Judam et Jerusalem (ibid). Ergo non propter vitulos illos de praesenti loquebatur super Samariam, sed propter sanguinem justum de futuro prophetabat super Judaeos et Jerusalem; quippe qui cum dixisset ea quae jam praelibata [Col.0582A] sunt usque ad id, et cum multiplicaveritis orationem, non exaudiam, statim causam istam subjungit: Manus enim vestrae sanguine plenae sunt (ibid.). Ante sanguinem Christi, nolebat, licet permitteret ea, neque postulabat sicut et in psalmo scriptum est: Holocaustum et pro peccato non postulasti (Psal. XXXIX). Extunc autem non solum non vult aut non postulat, verum etiam odivit, inquit, anima mea, facta sunt mihi molesta (ibid.). Quod nunquam voluerit, aut quaesierit, sive postulaverit, magnum adhuc et evidens in Jeremia testimonium hoc est: Haec dicit Dominus exercituum, Deus Israel: Holocaustomata vestra ad dite victimis vestris et comedite carnes, quia non sum cum patribus vestris locutus, et non praecepi eis in die, qua [Col.0582B] eduxi eos de terra Aegypti de verbo holocaustomatum et victimarum, sed hoc verbum praecepi eis dicens. Audite vocem meam; et ero vobis Deus et vos eritis mihi populus; et ambulate in omni via, quam mandavi, ut bene sit vobis (Jer. VII)  Quam facis distantiam inter verbum holocaustomatum, et victimarum, et vocem sive verbum quod nobis Deus praecepit, aut certe viam quam mandavit ut ambularemus in ea, ut bene esset nobis?  Non ego facio, sed factam invenio magnam secundum verba praescripta distantiam inde commonitus respexi diligentius ad ipsam legis scripturam, et inveni ipsam, in quo tibi quoque demonstrare possim sententiam. Vocem Domini, sive [Col.0582C] viam, quam praecepit, quam mandavit, ecce habes in Exodo ante reatum vituli conflatilis, quem fecerunt et adoraverunt. Non, inquit, habebis deos alienos coram me, etc. usque omnia quae dixi vobis custodite? et per nomen externorum deorum non jurabitis, neque audietur ex ore vestro (Exod. XX;--- XXIII). Haec sunt praecepta et judicia, quae faciens homo vivet in eis, ait ipse Dominus. Porro post haec, cum moram faceret Moyses in monte cum Domino, loquens Dominus ad Moysem, durissimum posuit super eos jugum legis caeremoniarum propter reatum, ut jam dictum est, vituli quem fecerunt. Hinc ipse Dominus per Ezechielem loquitur: Ejeci ergo eos de terra Aegypti, et eduxi in desertum, et dedi eis praecepta mea; et judicia mea ostendi eis, [Col.0582D] quae faciat homo, et vivat in eis (Ezech. XX). Et subinde: Iterum levavi manum meam in eos in solitudine ut dispergerem illos in nationes, et ventilarem eos in terras, eo quod judicia mea non fecissent, et praecepta mea reprobassent, et Sabbata mea violassent, et post idola patrum suorum fuissent oculi eorum. Ergo et ego dedi eis praecepta non bona, et judicia in quibus non vivent, et pollui eos in muneribus suis, cum offerrent omne quod aperit vulvam, propter delicta sua (ibid.). Considera praecepta quae prius dederat, et judicia quia valde bona sunt, quorum summa est: Quod tibi non vis fieri, alii me feceris (Tob. IV), sive quaecunque vultis ut faciant, vobis homines, et vos eadem facite illis (Matth. VII): [Col.0583A] et praecepta quae deinde dedit, quia non quidem mala, verumtamen non bona fuerunt; quia neque portari potuerunt, neque vitam hominis in semetipsis habuerunt. Quomodo enim viveret homo in sanguine, vel pro sanguine brutorum pecorum, pro observatione mundorum sive immundorum animalium, leprae et non leprae hominis, vestium atque domorum, caeterorumque talium, quae maxime in Levitico scripta sunt?  Ante illum, quem dicis, reatum vituli, holocausta et victimas pacificas obtulit ipse Moyses. Sic enim ibidem scriptum est: Scripsit autem Moyses universos sermones Domini, et mane consurgens aedificavit altare ad radices montis, et duodecim titulos per duodecim tribus Israel, misitque juvenes de filiis [Col.0583B] Israel, et obtulerunt holocausta, immolaveruntque victimas pacificas Domino, vitulos duodecim (Exod. XXIV).  Et si legisti, quia sic factm est; nunquid legisti quia a Deo illi jussum est? Poteras mihi objicere et illud, quia et Noe longe ante Moysem arca egressus aedificavit altare Domino, et tollens de cunctis pecoribus et volucribus mundis obtulit holocausta super altare, adoratusque est Dominus odorem suavitatis (Gen. X). Quod si mihi objecisses, addidissem ego aliud, quia Melchisedech, rex Salem, qui non improbabiliter existimatur Sem filius ejusdem fuisse Noe, reverso Abraham a caede Chodorlahomor et regum qui cum eo erant, occurrens obtulit panem et vinum, erat enim sacerdos Dei altissimi, [Col.0583C] benedixitque ei (Gen. XIV). Ecce alterum longe ante Moysem sacrificium; et neutrum jussum, utrumque voluntarium. Ego non ignoro, quod istorum magis Altissimo placuerit, nec tibi ignorare licet dicente Scriptura in quemdam quem tu ignorare velles: Juravit Dominus et non poenitebit eum; tu es sacerdos in aeternum secundum ordinem Melchisedech (Psal. CIX). Sed de isto alias opportunius, nunc dicere praestat, cur prius sacrificium carnis et sanguinis bruti Deus admiserit, et ritum ejus ipse praeceptor ordinaverit. Nimirum quia populus carnalis ab ejusmodi sacrificiis non posset avelli, et si Deo in hujusmodi sacrificare permissus non fuisset, simulacris illa pronius obtulisset. Ecce experimentum aderat, quia formato vitulo surgentes mane [Col.0583D] obtulerunt holocausta et hostias pacificas et sedit populus manducare, et bibere; et surrexerunt ludere (Exod. XXXII). Igitur quia et fides patrum, ut jam supradictum est, interveniebat, et pro tempore necessarium erat ut succrescens multitudo filiorum carnis astringeretur ad cultum Dei per severitatem legis: acquievit Deus, et legem Dei ritumque sacrificiorum sic praecepto suo ordinavit, ut in illis non necessariis umbra vel figura esset necessariae rei et veritatis.  De figuris vel umbris mecum agere noli; sed de ipsis Scripturae vocibus et sensibus manifestis simpliciter et plano atque intelligibili modo locutionis. Quid enim mihi de his quae ipsa Scriptura [Col.0584A] non tradidit, neque ut quaererem demandavit?  Nonne tibi supra dixi, et notum habere debes illud propheticum: Et ego visiones multiplicavi, et in manu prophetarum assimilatus sum (Ose. XII). Nonne et ad ipsum Moysem prophetam maximum, post quem, ait Scriptura, non surrexit propheta in Israel sicut ille quem nosset Dominus facie ad faciem (Deut. XXXIV), idem Dominus dixit, cum fieri juberet tabernaculum: Inspice et fac secundum exemplar, quod tibi in monte monstratum est? (Exod. XXV). Quid vel quale exemplar ille demonstratum putas?  Quid putem, nisi quod Scriptura ipsa dicit, quia fecerat tabernaculum Deus, et Moysi demonstravit ut faceret simile illi[Col.0584B]   Si ita fuisset, nonne facilius erat illud ipsum dare Moysi, sicut tabulas dedit, quam 342 aliud facere tanto labore, tantisque impensis? sed erat profecto spirituale et coeleste sanctuarium in proposito Dei, revelandum in plenitudine temporis cujus, quia nondum tempus erat, imaginem praeire voluit in illis sanctis manufactis. Itaque factum est secundum similitudinem suprascriptam liberae et ancillae, ut deprecatu liberae, quia sterilis erat, ad ancillam vir liberae legitimus ingrederetur, id est pro merito fidei patrum, quoniam ipsa fides in paucissimis fructificabat, legem admitteret Deus, et sic saltem ex ancilla susciperet filios libera qui salvarentur.  Quid opus erat ut secundum sententiam [Col.0584C] tuam fides sterilis esset, et propter sterilitatem lex subintroiret? Non poterat Deus facere, ut fides jam tunc pareret, quo facto legislatione secundum te opus non esset?  Hoccine interrogas, quare jam non veniret semen illud quod Abrahae promissum fuerat, in quo per fidem benedicerentur omnes gentes? Ego tibi dico: Idcirco non jam tunc venire debebat, quia Deus iratus erat. Sic enim habes, quia cum semen illud suspirans Moyses dixisset: Obsecro, Domine, mitte quem missurus es (Exod. IV), protinus subjunctum est: Iratus Dominus in Moysem ait: Aaron frater tuus Levites, scio quod eloquens sit (ibid.), etc. Est enim hic sensus: Quia Dominus [Col.0584D] iratus erat, idcirco super eo quod obsecrabat Moyses, nihil respondit, sed alia quae coeperat prosecutus est.  Quam ob causam tunc Deus iratus erat?  Nimirum propter peccata domus, sive ejusdem generis Abrahae, cui Deus saepe dictam benedictionem promiserat, scilicet propter sacrilegium filiorum Jacob, qui vendiderunt fratrem suum Joseph.  Nunquid Moyses illum vendiderat? Quomodo ergo propter causam illam diceret iratus Dominus in Moysem?  Idcirco sic de semetipso dixit Moyses: Iratus Dominus in Moysem, quia fere solus ipse scienter habebat illius exspectationis promissionem. [Col.0585A] Num parva erat causa illa, venditio illa, talis illius fratris, cujus venditionis videlicet ferrum ipsius sancti patris animam tandiu sauciaverat? Hoc malum portenderat ipsi patri Abrahae, quando pepigit Dominus cum illo foedus, visio illa: cum dictum fuisset ad eum: Scito praenoscens quod peregrinum futurum sit semen tuum in terra non sua, et subjicient vos servituti, etc., usque generatione autem quarta revertentur huc (Gen. XV), confestim istud subjunctum est: Cum ergo occubuisset sol, facta est caligo tenebrosa, et apparuit clibanus fumans et lampas ignis transiens inter divisiones illas (ibid.). Ille clibanus fumans cum caligine tenebrosa portendebat invidiae clibanum fumosum, atque caliginosum, quo adusti atque decocti et obscurati filii Jacob fratrem optimum [Col.0585B] vendiderunt; et illa lampas ignis lucida praesagiebat miracula per quae liberandi erant de servitute Aegyptiorum, quibus traditi fuerant usque ad quartam generationem, propter illud peccatum. At in servum venundatus Joseph servivit annis quatuordecim. Quando enim venundatus est, erat annorum sedecim; quando autem eductus de carcere stetit ante conspectum Pharaonis, erat annorum triginta. Justo ergo judicio propter peccatum illud differri conveniebat semen illud benedictionis Abrahae promissum, per generationem quatuordecim, et pro annis singulis singulas generationes supputari, sicut et alibi annus pro die compensatus est generationi illi, quae exivit de terra Aegypti. Juxta numerum quadraginta, ait Dominus, quibus considerastis terram, [Col.0585C] annus pro die imputabitur; et quadraginta annis recipietis iniquitates vestras (Num. XIV).  Illud semen quod tu intendis, tuus ille Christus quem dicis esse illud semen quod Deus Abrahae promisit, nunquid venit statim post generationes quatuordecim? Multo plures fuerunt generationes ab Abraham usque ad dies Herodis quo regnante natus est ille quem Christum dicis  Exspecta paulisper, ut dicam tibi illud quod tu ipse verum esse diffiteri non potes. Generationes quatuordecim ab Abraham, cui clibanus ille fumans praemonstratus est in David terminatae sunt. At ille non minus peccavit, tollendo uxorem Uriae, et ipsum interficiendo gladio filiorum Amon. Quamobrem, [Col.0585D] ait Dominus, non recedet gladius de domo tua usque in sempiternum (II Reg. XII). Exigebat ergo justitia, ut diferret Deus Christum suum non paucioribus, id est quatuordecim generationibus. Quibus expletis nihilominus justum erat differri generationibus quatuordecim, nec solummodo Christum differri, verum etiam in captivitatem duci populum, maxime propter peccata Manassen; impleverant enim Jerusalem sanguine innoxio usque ad os.  Quis prophetarum causas istas dixit, aut in qua Scriptura dilationes istas sic provenisse, aut provenire debuisse legisti?  Evangelista divinus non absque illo, in quo prophetae locuti sunt spiritu, cum per ordinem [Col.0586A] digessisset generationes ab Abraham usque ad Christum, protinus ita subdistinxit: Omnes ergo generationes ab Abraham usque ad David generationes quatuordecim, et a David usque ad transmigrationem Babylonis, generationes quatuordecim, et a transmigratione Babylonis usque ad Christum, generationes quatuordecim (Matth. I). Haec dicens vigilantem auditorem mittit ad quaerendas ex Scripturis causas dilationum, et ecce causae manifestae sunt.  Ego Evangeliis tuis non attendo; sed hoc scio, quia quando natus est is quem Christum dicis, magis abundabat iniquitas quam eatenus abundaverat, nisi forte hoc etiam asserere tu velis quod peccatum David majus fuerit omni belluina crudelitate Herodis.[Col.0586B]   Impietas Herodis, et omnis sanguis, quem ille effudit, non debuit imputari generationibus Judaici generis. Ille enim non Judaeus erat, sed alienigena, patre Idumaeo et matre ortus Arabica. Unde et haec te concedere oportet quia tempus erat ut mitteretur jam qui mittendus fuerat, quoniam in illo ablatum erat sceptrum de Juda. Dixerat enim pater Jacob in benedictione Judae: Non auferetur sceptrum de Juda et dux de femoribus ejus, donec veniat qui mittendus est (Gen. XLIX). Sed jam redeamus ad coeptam similitudinis demonstrationem. Nam si vis, si benevolentia non deest cordis tui, satisfactum esse esse potest, ut jam non quaeras cur Deus fidem sterilem tandiu esse permiserit, et interim legem admiserit secundum similitudinem [Col.0586C] sterilitatis Sarae, propter quam pater Abraham ad ancillam ingressus est, domina deprecante. Nam illud magis mirandum est in gloriam fidelis Dei, quod tandem fecit sicut promiserat, tot vel tantis malis offensus ab ipsis quorum patribus promiserat.  Jam de illa similitudine satis dictum est. Quid inde amplius dicere habes?  Scio quia jamdudum audire vix sustines, et vereor ne, dum cupio tibi sublevare velamen vultus Moysi, ut videas claritatem ejus, effugias sicut fugiebant patres tui, 343 cum viderent splendidam faciem ejus nondum velatam, et timebant propius accedere. Totam similitudinem tibi [Col.0586D] volo aperire usque ad illud: Ejice ancillam et filium ejus; non enim erit haeres filius ancillae, cum filio meo Isaac (Gen. XXI). Illa videlicet ancilla concepisse se videns despexit dominam suam, et lex postquam subintravit, occasionem carnali fecit multitudini ut contemneret, et pene oblivioni daret justitiam fidei, putans se justificari posse ex operibus legis. Unde et tu cum superius te interrogarem per quid Abraham justificatus fuerit, dicere nescisti, usque adeo propter ancillam legem neglexisti dominam fidem, ut ne saltem unquam fuisse illam meminisses, nisi tibi impegissem sententiam irrefragabilem et veram: Credidit Abraham Deo, et reputatum est illi ad justitiam (Gen. XV). Deinde sequitur: Ecce, ait Abraham, ancilla in manu tua est, [Col.0587A] utere ea ut libet. Affligente igitur eam Sarai, fugam iniit? (Gen. XVI.) Quidquid egerint probi judices Israel regesque fideles, cohibendo populum ab illicitis, afflictio fuit ancillae illi; idcirco fugit. Initium fugae fuit in eo quod vitulum unum in deserto post exitum de Aegypto sibi formavit, et sculptile illud adoravit, gaudens quod in illius cultu comedere et bibere, et deinde ludere vacaret sibi. Consummatio autem ejusdem fugae in eo fuit quod decem tribus, scissae a domo David, etiam duos vitulos fecerunt sibi. Sed ecce angelus Domini: Agar, inquit, ancilla Sarai, unde venis? Vel quo vadis? Quae respondit: A facie Sarai dominae meae ego fugio: dixitque ei angelus Domini: Revertere ad dominam tuam, et humiliare sub manu ejus (ibid.). Nonne similiter sermo [Col.0587B] Domini per prophetas revocavit, et revocare non desiit per prophetas populum refugum a cultu vitulorum et Baal, caeterorumque daemoniorum, ad cultum Dei sui? Vix tandem effecit ut tribus Juda rediret ad cultum Dei sui; nam decem tribus scissae per Jeroboam a domo David nunquam recesserunt a cultu vitulorum, quos Jeroboam fecit; propter quod in Assyrios translatae sunt captivitate indissolubili. Hinc Osee Doninus ipse dixit: Quia non addam ultra misereri domui Israel; sed oblivione obliviscar eorum, et domus Juda miserebor (Ose. II). Profecto quando tribus Juda poenitentiam egit, et de Babylonica captivitate reversa templum et civitatem reaedificavit, tunc ancilla ad dominam suam rediit, et sub manu ejus humiliata est. Tandem libera peperit [Col.0587C] Isaac, id est fides nobilissima et princeps ex utero Virginis Mariae Jesum Christum de Spiritu sancto conceptum enixa est. Quo facto vidit Sara filium ancillae ludentem cum Isaac filio suo? dixitque ad Abraham: Ejice ancillam hanc, et filium ejus: non enim erit haeres filius ancillae cum filio meo Isaac. Sed nimirum vidit liberrima fides carnalem Judaismum ludentem, id est illudentem, imo persequentem Christum, Christi apostolos, et ecce electus est cum lege sua populus secundum solam carnem Judaeus, ut non sit haeres in regno Dei, ejectus quoque de loco terrenae possessionis, ut non vacet ei ludere, id est persequi libertatem fidei.  Si ita est, ut dicis, magna mihi est in Christum tuum causa odii. Nam secundum affectatam [Col.0587D] similitudinem quam introduxisti, adventus ejus causa mihi est totius mali, causa excidii, captivitatis et dispersionis et longissimae captivitatis. Populus, antequam iste veniret, eram Dei; nunc jam autem nec populus, nec Dei sum, ut tibi videtur; nimis ergo male mihi propter adventum ejus.  Falsum est. Non propter adventum ejus populus esse desisti, imo propter adventum ejus diutius populus fuisti. Nam propter eum ut nasceretur, ut esset unde illo nascente promissio impleretur, reservatus es tu, reservata est tribus Juda, cum decem tribus perpetuae captivitati adjudicarentur, et reaedificata est civitas tua Jerusalem, unde venire oportebat tantam salutem juxta illud: Quia [Col.0588A] de Sion exibit lex, et verbum Domini de Jerusalem (Isa. II). Nunquid enim minus peccaverat illud tua terrena Jerusalem, quam Samaria? Imo plus peccasse arguitur per prophetam, dicente Domino ad ipsam Jerusalem: Vivo ego, quia non fecit Sodoma soror tua, sicut fecisti tu, et Samaria dimidium peccatorum tuorum non peccavit, sed vicisti eas in sceleribus tuis, et justificasti sorores tuas in omnibus abominationibus tuis quas operata es (Ezech. XVI). Depone ergo magnitudinem odii et iracundiae, de qua Psalmista loquitur in persona Christi: Et in iracundia terrae loquentes dolos cogitabant (Psal. XXXIV, v. XX), quia non propter adventum ejus perdidisti terram tuam; imo propter eum, ut eo nascente veritas Dei, qui repromiserat Abrahae et juraverat [Col.0588B] fideli David, adimpleretur, tu diutius possedisti eam, quam decem tribus non injustiores, imo justiores te possiderunt Samariam.  Superius dixisti quia praecepta et judicia, quae ante reatum vituli data sunt, praecepta et judicia justitiae fuerunt; et quia per prophetam de illis Deus dixit: Et dedi eis praecepta mea, et judicia mea ostendi eis, quae faciens homo vivat in eis (Ezech. XX). Nonne inter illa prima praecepta justitiae praeceptum est de observatione Sabbati? Sic enim Deus dixit: Memento ut diem Sabbati sanctifices. Sex diebus operaberis et facies omnia opera tua; septimo autem die Sabbati Domini Dei tui non facies omne opus, tu, et filius tuus, et filia tua, servus tuus, et ancilla tua, jumentum tuum, et advena qui est intra portas [Col.0588C] tuas. Sex enim diebus fecit Deus coelum et terram, mare, et omnia quae in eis sunt; et requievit Deus die septimo. Idcirco benedixit Dominus diei Sabbati, et sanctificavit illum (Exod. XX). Quare ergo vel Sabbatum non custodis? quare praeceptum istud contemnis, unum de decem praeceptis quae scripsit in tabulis lapideis digitus Dei?  An quia non sabbatizo tecum, transgredior praeceptum, et nullum habeo Sabbatum? imo si sabbatizarem tecum, incurrerem Dei odium; dixit enim Deus in Isaia, et ego jam tibi memoravi longe supra: Neomeniam, et Sabbatum et festivitates alias, Kalendas vestras, et solemnitates vestras, odivit anima mea. Facta sunt mihi molesta (Isa. I). Recessi [Col.0588D] ergo a tuo Sabbato, et assumpsi mihi meliorem sabbatismum, ut sabbatizem primam Sabbati, qua die Christus meus resurrexit, cujus sanguine tu Sabbatum tuum cruentasti, et odibile Deo fecisti. Parasceve enim erat Paschae tui; aderatque magnus ille dies Sabbati, quando sacrilegium illud consummaverunt patres tui.  Non primum Sabbati, sed ipsum Sabbatum Deus sanctificavit; non primo diei, sed septimo Deus benedixit; idcirco benedixit, quia in illo requievit.  Quid intelligis in appellatione illius diei septimi; putasne solum spatium ab ortu usque ad occasum solis? Si nihil amplius intelligere vis, ego dico tibi quia non septimus, sed quartus erat ille dies ab eo die quo solem istum visibilem Deo fecit. [Col.0589A] Interrogo adhuc quomodo vel quali operatione Deus illa omnia fecit sex diebus?344   Dicendo: Fiat (Gen. I); et sicut Psalmista etiam dicit: Ipse dixit et facta sunt; ipse mandavit et creata sunt (Psal. XXXII).  Ita est, ut dicis. Dicendo fecit, dicendo operatus est, et ab operibus suis septimo die requievit.  Etiam requievit, et idcirco benedixit diei septimo et sanctificavit illum.  Quare tu loqueris in die Sabbati? Si enim Deus dicendo omnia fecit, et ab illo modo suae operationis die septimo requievit, tu qui idcirco sabbatizas, quare dicis quidpiam in die Sabbati? Adhuc et aliud interrogo te, quoniam diem illum sic accipis ab ortu usque ad occasum solis, nunquid tam breviter [Col.0589B] Deus requievit? nunquid requies ejus requies est unius talis diei? Ego autem dico tibi, quia requiescit adhuc et requiescebat, quando dixit in David: Ipsi vero non cognoverunt vias, quibus juravi in ira mea: Si introibunt in requiem meam (Psal. LXIV).  Fatigas me; et illud ipsum quod scio, pene facis me nescire. Quid enim aliud ego debeo scire, nisi quod palam dicit mihi manifesta facies litterae? Sex diebus, inquit, operaberis; septimo autem die non facies opus; quia sex diebus fecit Deus coelum, et terram, et mare et omnia, quae in eis sunt (Exod. XX).  O Judaee, benevolentia Dei tuam infantiam lactavit. Utrumque fecit, et intus abscondit secreta sapientiae suae, quae non potuisses capere; et [Col.0589C] in superficie litterae lactavit te, ut scires operariis tuis tua viscera non claudere, et fessis in opere tuo non posses requiem denegare. Istam denique intentionem suam in Deuteronomio manifestus edicit. Cum enim loquens de observatione Sabbati dixisset: Non facies in eo quidquam operis, tu, et filius tuus, et filia, et servus, et ancilla, et bos, et asinus et omne jumentum tuum, et peregrinus qui est intra portas tuas (Deut. V), statim subjunxit: Ut requiescat servus et ancilla tua, sicut et tu. Memento qaod et ipse servieris in Aegypto; et eduxit te inde Dominus Deus tuus in manu forti et brachio extento; idcirco praecepit tibi, ut observares diem Sabbati (ibid.). Ad hanc intentionem idem facit prima Sabbati, quod ipsa dies Sabbati; requiescit enim servus meus, et ancilla [Col.0589D] mea, bos et asinus meus, uno die ex septem diebus. Sed tibi jam melius notum esse cuperem, quid sit sanctificare diem Sabbati secundum requiem Domini; et hinc aliquid dicturus sum, quod et si tu non accipis, accipient libenter discipuli fidei, quorum Deus cor ad intelligendum ea, quae sunt spiritus, aperuit, ut delectentur remoto velamine videre vultum Moysi. Sex dies primos intellexerunt nonnulli majores nostri sex creaturae species, quibus mundus constitit, quem in sapientia sua Deus fecit, sicut Psalmista dicit: Omnia in sapientia fecisti (Psal. CIII), ipsam autem sapientiam septimum esse diem, in quo revera Deus requiescit; et iste quidem dies numero septimus, natura autem primus est. [Col.0590A] Propterea notandum quod Scriptura cum dixisset: Fiat lux (Gen. I), etc., per quam videlicet lucem intelligimus creaturam angelicam, non dixit, factumque est vespere et mane dies primus, sed factumque est, ait, vespere et mane dies unus (ibid.). Ille namque, qui numero, ut jam dictum est septimus ponitur, natura est primus, et recte septimus ponitur, cum sit primus; quia cum omnia, quae facta sunt, transeant, et immutentur, ille permanet dies aeternus vesperam nunquam habiturus. Iste est qui contra te in Evangelio suo loquitur: Si illos dixit deos, ad quos sermo Dei factus est, et non potest solvi Scriptura, quem Pater sanctificavit et misit in mundum, vos dicitis: Quia blasphemat, quia dixit: Filius Dei sum (Joan. X). Nam quia Scriptura dixerat: [Col.0590B] Et benedixit Deus dici septimo et sanctificavit eum bene consonat ei dicendo: quem pater sanctificavit et misit in mundum, scilicet Deum hominem factum, Verbum incarnatum. Sine igitur me perloqui, quoniam mihi objecisti de sanctificatione Sabbati, quod verbum sanctificationis splendide positum est tam in Exodo quam in libro Deuteronomii. In Exodo: Memento, ait, ut diem Sabbati sanctifices (Exod. XX). In Deuteronomio: Observa, inquit, diem Sabbati, ut sanctifices eum (Deut. V). Quid, rogo, est sanctificare diem Sabbati, nisi vacare verbo Dei in festivitate sancti otii, et omnibus modis quaerere regnum Dei, postpositis cunctis quae pertinent ad curam carnis? Qui enim sic non egit, nunquid sanctificavit diem Sabbati? Si averteris, inquit propheta, a Sabbato pedem [Col.0590C] tuum, non facere voluntatem tuam in die sancto meo, vocaberis Sabbatum, et sanctum Domino gloriosum (Isa. LVIII). Qui sic incipit sabbatizare, hic dum vivit, perficitur, dum de praesenti saeculo transit ingrediens in requiem Domini, et requiescit ab operibus quemadmodum et Deus ab operibus suis requievit.  Tu neque Sabbatum custodis, neque illum diem, quem Dominicum dicis? negotiaris enim, ambulas, et circa Res quaslibet exerceris, et insuper sculptilia facis, et colis ea, contra alterum praeceptum Decalogi dicentis: Non facies tibi sculptile, neque omnem similitudinem, quae est in coelo desuper, et quae in terra deorsum, nec eorum quae sunt in aquis sub terra, non adorabis ea neque coles. Ego sum Dominus [Col.0590D] Deus tuus fortis, zelotes, visitans iniquitatem patrum in filios in tertiam et quartam generationem eorum qui oderunt me, et faciens misericordiam in millia his qui diligunt me et custodiunt praecepta mea (Exod. XX).  Ego si in Sabbato Domini, quod est vacare et videre quoniam Dominus ipse est Deus (Psal. XLV), quidpiam admitto, quo impediar ab illa vacatione sanctoque studio, fateor quia pecco: verumtamen scias quod non mihi eadem quae tibi posita ratio, neque per omnia servituti aeque ut tu obnoxius esse debeo. Tibi enim in ratione observandi Sabbati ob requiem servi et ancillae tuae veraciter dictum est: Memento quod et ipse servieris in Aegypto, et [Col.0591A] eduxerit te inde Dominus tuus in manu forti et brachio extento. Idcirco praecepit tibi, ut observares diem Sabbati (Deut. V). Ego non servivi in Aegypto, sed panem meum comedo, et in me completur illud, quod per Isaiam dictum est: Apprehendent septem mulieres virum unum in die illa dicentes: Panem nostrum comedemus, et vestimentis nostris operiemur; tantummodo invocetur nomen tuum super nos, aufer opprobrium nostrum (Isa. IV). Praemiserat autem idem propheta dicens: Pro eo quod elevatae sunt filiae Sion, et ambulaverunt extento collo, etc., usque pulcherrimi quoque viri tui gladio cadent, et fortes tui in praelio, et moerebunt atque lugebunt portae ejus, et desolata in terra sedebit (Isa. III). His praemissis continuo subjunxit, quod jam dixi, apprehendent [Col.0591B] septem mulieres virum unum. Tu fuisti illa terrena Sion, elevata mulier, et extento collo ambulans; cum nunquam dicere possis: Panem meum comedam, et vestimentis meis operiar; tantummodo invocetur nomen tuum super me: quippe qui panem nullum, nec vestimentum nullum habebas, imo in Aegypto serviebas 345 advena, sed ut invocares nomen Domini super te, ipse tibi panem et vestimentum alterius dedit, sicut scriptum est: Et dedit illis regiones gentium, et labores populorum possederunt, ut custodiant justificationes ejus, et legem ejus requirant (Psal. CIV). Porro septem mulieres, quae dixerunt, panem nostrum comedemus, et vestimentis nostris operiemur, universae sunt Ecclesiae mei, id est Christiani nominis, [Col.0591C] quae propter invocationem nominis Domini, propter fidem quam susceperunt illius unius viri, cujus et tu esse debuisti, nullas regiones aut labores aliorum quaesierunt sive acceperunt, sed in suis, quas antiquitus possidebant, regionibus commanentes justificationes Domini custodiunt, et legem ejus requirunt. Propter quod ipse Deus ponendo tibi legem terrae in eadem lege dicit: Mea est enim terra; vos autem coloni mei estis (Lev. XXV).  Nunquid solummodo terra illa, terra Chanaan, quam dedit nobis, terra Domini erat; et non etiam omnis terra Domini est? Domini est terra, et plenitudo ejus; orbis terrarum, et universi qui habitant in ea; quia ipse super maria fundavit eam, et super flumina praeparavit eam (Psal. XXIII).[Col.0591D]   Plane omnis terra et plenitudo ejus, Domini est, et ipse post diluvium dedit eam filiis hominum, filiis Noe, dicendo: Vos autem crescite, et multiplicamini, et ingredimini super terram, et replete eam (Gen. IX). Sed considera quid deinceps actum vel dictum sit: Posteri autem Cham, filii Noe, maximeque Chananaei, quorum pater Chanaan, quem in patre maledixit offensus Noe dicens: Maledictus Chanaan, servus servorum erit fratribus suis (ibid.) Terram quam acceperant propter scelera sua perdiderunt; imo et ipsa terra evomuit eos, quemadmodum ipse Dominus cum enumerasset ipsa scelera: Ne polluamini, inquit, in omnibus his, quibus contaminatae sunt universae gentes, quas ego ejicia [Col.0592A] ante conspectum vestrum, et quibus polluta est terra, cujus ego scelera visitabo, ut evomat habitatores suos (Levit. XVIII). Cavete ergo ne et vos similiter evomat, cum paria feceritis, sicut evomuit gentem, quae fuit ante vos. Recte ergo suam terram Dominus dixerit, quam per justum judicium possessoribus ablatam sibi retinere voluit, ut haberet in ea memoriale nominis sui, sancta sua tabernacula, et templum, ubi deberet nomen ejus invocari.  Patri meo terram illam dedit, patri meo Abrahae et semini ejus, quod semen ego sum, eodem jure quo dedit, quemadmodum nunc commemorasti, filiis Noe. Quomodo ergo terram illam suam diceret, potius quam terras alias quas aliis hominibus dedit?[Col.0592B]   Dedit quidem, quia dare se promisit; sed terra illa non fuit tota promissio, sed quaedam superadjectio, ut quaerentibus regnum Dei, quo sine dubio promissio tendebat, necessarium non deesset stipendium, quo via vitae praesentis indigebat. Cumque terram illam se daturum promisisset; indignos se fecerunt patres tui filii Jacob, qui babitarent in ea, vendendo in servum fratrem suum Joseph. Sed et futurum praesciebat Deus, ut ingressi terram illam contaminarent eam, plus quam contaminaverant gentes, et idcirco non nisi sub conditionibus dare voluit, hoc inter caetera dicens: Terra enim mea est, vos autem coloni mei estis. Igitur ego, ut jam dixi, si in Sabbato Domini, quod est vacare et videre quoniam Dominus est Deus (Psal. XLV), quidpiam [Col.0592C] admitto, quo impediar ab illa vacatione sanctoque studio; fateor quia pecco, verumtamen scias quia non eadem, quae tibi fuerat, mihi quoque posita est ratio, neque per omnia servituti aeque ut tu obnoxius esse debeo. Non exigitur a me ut terra mea sabbatizet septimo anno, quia terram meam non accepi ex eo, vel pro eo, cui credidi, Evangelio. Bona tantummodo spiritualia consecutus sum per Evangelium, et idcirco spirituale meum debet esse sabbatum. Tuum sabbatum erat, et est sabbatum servitutis et carnis; meum sabbatum est sabbatum libertatis et fidei. Et ut manifestius dicam, sabbatum tuum unus erat dies, idemque tibi absconditus, quia claritatem ejus ferre non potuisses, nisi velamine [Col.0592D] vultus Moysi operiretur, Meum autem sabbatum duobus constat diebus; ipsum est enim unus idemque Deus et homo, Christus Jesus, dies primus et octavus; primus quia Deus; octavus quia homo factus, gloria suae resurrectionis illustratur. Dixi tibi supra, quia dies septimus, cui benedixit et in quo requievit Deus, qui numero ponitur septimus; ipse est natura primus, gratia octavus, quia gratia propter nos homo est factus, et de tuo die septimo, die transitorio, et umbratico, transiens ad octavum me transduxit, ut mihi sit dies octavus, idemque primus, atque in una persona utrumque clara festivitate concelebrem, scilicet et quia in ipso condita sunt universa in coelis et in terra, visibilia et invisibilia, et quia ipse est principium, primogenitus ex [Col.0593A] mortuis, et per eum placuit reconciliari omnia, sive quae in terris sunt, sive quae in coelis sunt (Col. I).  Si ipse dies erat natura primus, quid necesse erat ut numero poneretur septimus? non poterat dici vel scribi: Primodie Deus requievit, et secundo, et tertio et quarto, quinto, et sexto, et septimo opera tua fecit.  Vobis, quibus vel propter quos Scriptura condebatur, idcirco post dies operum recte positus est dies requietionis, in quo Deus et antequam operaretur requiescebat, et postquam operatus est requiescit, quia nos non de requie ad operandum vocamur, sed post opera, cum bene operati, et creaturis Dei bene usi fuerimus, in requiem ingredimur, quandoquidem resurgemus dupliciter, id est [Col.0593B] tam secundum animam quam secundum corpus, quicunque Jesu Christi secundum praedictas rationes primum et octavum esse diem fideliter et cum dilectione credimus. Haec tibi de Sabbato responderim; jam praecepti de eo quod objecisti, quod alterius quoque praecepti de Decalogo transgressor sim, quod dictum est: Non facies tibi sculptilia, non adorabis ea, neque coles (Exod. XX); similiter quae vera sunt responderem, sed prius est ut peragam quae superius coepta fuerant de sacrificio carnis et sanguinis, quod in lege per Moysem ordinatum est, et de sacrificio panis et vini quod Christo juravit Dominus secundum ordinem Melchisedech. Et hoc quidem facere insistam; sed ut benevolum te reddere queam ad audiendum, persuadere cupio quatenus [Col.0593C] deponas animi contemptum, quo soles contemnere nationes gentium, te solum existimans nobilem populum, aut omnium populorum nobilissimum.  Recte ego sic existimo, quia Judaeus ego, sive Judaicus populus, non sum sicut caeteri homines, sicut caeterae gentes sunt. Nunquid tu ipse aliter sentis, aut de nostri nobilitate generis contrariam sententiam proferre vis?[Col.0594A]   Ego sententiam proferre non cupio contrariam veritati; sed si de nobilitate carnis gloriari vis, ego tibi veraciter demonstrare possum quia non est unde gloriari possis. Et 346 ut breviter hoc faciam, dic mihi nunc in quibus hominibus nobilitas generis tui maxime claruerit.  In regibus nostris, maxime in David, et in Jerusalem civitate Dei, in templo, et in omni gloria ordinis sacerdotalis et levitici.  In primis de tota tribu regia, tribu Juda, quae nobilissima fuit, ego tibi dico quia si id quod verum est attendisses, nunquam dixisses contra Dominum meum: Nos non ex fornicatione sumus nati (Joan. VIII); fornicata quippe est Thamar; nurus Judae, cum eodem socero suo, et concepit Phares et [Col.0594B] Zaram, de quibus tota Judae tribus propagata est; Levi quoque de quo fuerunt omnes familiae sacerdotales atque leviticae, de Lia quae per fraudem subintroducta fuit Jacob, cum ille pro Rachel servierit, progenitus est. Et si rite consideres, soli duo Joseph et Benjamin de legitima conjuge procreati sunt. Unde et idem pater Jacob ad decem filios suos: Vos scitis, ait, quod duos filios genuerit mihi uxor mea. Egressus est unus, et dixistis: Bestia devoravit eum, et hucusque non comparet: si tuleritis et istum Benjamin, et aliquid ei in via contigerit, deducetis canos meos cum dolore ad inferos (Gen. XLIV). Solam ergo Rachel uxorem legitimam intelligi voluit, ubi haec dixit; et sicut fuit, quia videlicet sex filii de subintroducta Lia, et quatuor de ancillis nati sunt; [Col.0594C] et, sicut jam dictum est, pro sola Rachel sibi desponsata ille servivit. Quid dicam de patre Abraham? Genere Chaldaeus exstitit, caeteris hominibus similis. Haec dicens nequaquam gentem tuam sive Israelitici generis seriem volo haberi ignobilem; constat enim illam fuisse nobilem valde. Sed hoc intendo, ut scias quia nobilitas ejus non fuit secundum carnem, sed fuit secundum fidem.LIBER TERTIUS. [Col.0593] [Col.0593C]   Praecedente disputationis nostrae breviculo [Col.0593D] satis demonstratum esse arbitror, quod carnalia legis sacrificia non jussa, sed permissa; non postulata fuere, sed ultro ab hominibus illata. Unde ne adhuc dubites, recole quis primus fuerit litator ejusmodi sacrificii; et vide utrum jussus, Scriptura teste, litaverit, an non.  Abel primus litator fuit, sicut scriptum est: Fuit autem Abel pastor ovium, et Cain agricola; factum est autem post multos dies ut offerret Cain de fructibus terrae Domino munera; Abel quoque obtulit de primogenitis ovium gregis sui, et de adipibus eorum (Gen. IV). Et quidem neutrum illorum lego jussum esse ut offerret; verumtamen prius placuit Domino sacrificium de primogenitis ovium; respexit enim Dominus ad Abel, et ad munera ejus (ibid), [Col.0594C] quam oblatio de fructibus terrae, cujuscunque generis [Col.0594D] fuerint: sequitur enim: Ad Cain vero, et ad munera ejus non respexit (ibid.).  Certe quod ad fructus terrae, munera Cain, non respexit Dominus, culpa fuit ipsius Cain, quia bene quidem obtulit, sed male divisit, cor suum sibi in infidelitate retinens, et rem suam Domino offerens; cum offerret Abel semetipsum, sive cor suum, Domino per fidem, et rem suam per dilectionem. Nam de fructibus terrae cum fide offerre, praesertim oblationes panis et vini, laudabile Deo placitum non minus animadvertis, ubi jam tunc temporis quis obtulit, licet Scriptura nusquam ante diluvium memoraverit, maxime quia recenti post diluvium tempore tam insigniter Scriptura quemdam pro hujusmodi oblatione commemoravit, ut diceret: [Col.0595A] At vero Melchisedech, rex Salem, proferens panem et vinum, erat enim sacerdos Altissimi, benedixit ei, videlicet Abrahae (Gen. XIV). Et qui benedictiones acceperat in promissione, benedixit sacerdos hujusce sacrificium. Dico ergo quia semper plus placuit et plus placere debuit sacrificium panis, et vini, quam sacrificium cujuslibet bruti pecoris, Scriptura quoque testante, quae istud hoc modo praefert: Juravit Dominus, et non poenitebit eum: Tu es Sacerdos in aeternum secundum ordinem Melchisedech (Psal. CIX). Verumtamen hoc te scire et concedere oportet, quia neutrum illo adhuc tempore sacrificium jussum est; sed utrumque prout merebatur fides voluntarie offerentium, verbi gratia, fides Noe, fides Melchisedech, ab uno eodemque Deo susceptum [Col.0595B] est.  Si jussum non erat, unde habebant ut efferrent? quae causa hominibus suggessit, ut offerrent quidpiam Creatori cuncta possidenti, si non ipse prior jussit?  Causa sacrificii vel muneris, quod in sacrificium Domino deberet offerri, peccatum fuit. Nisi enim peccatum accidisset, nullo sacrificio, nullo redemptionis munere nobis opus fuisset: Ipsum autem peccatum comedendo admissum fuit; per cibum hominem inobedientem, hominem similitudinis Dei nimium appetitorem, comprehendit et morti tradidit. Nam cibus ille, ligni vetiti fructus, res quidem parva fuit, et apud Dominum secundum se nullius momenti, sed intentio comedentis nimis [Col.0595C] magna, nimisque fuit horribilis, secundum verba illa serpentis: Comedite et eritis sicut dii (Gen. III). Nonne hoc fuit peccatum Diaboli, qui primus in coelo appetivit similitudinem 347 Dei? Igitur quia rapiendo vetitum et comedendo, peccatum admissum fuit; ratio justitiae postulabat sacrificium Deo offerri, quod tanti esset pretii, ut comedendo illud satis fieret et recompensaretur rapina illius cibi quem homo tali intentione comedit. Sed ubi, vel unde homo tale quid acciperet, tale quid invenire posset? Nihil ergo Deus homini super sacrificio jubere voluit, aut jubere debuit quia sciebat eum nihil habere, quo peccatum ejus posset redimi. At ille, videlicet homo fidelis, qualis fuit Abel, [Col.0595D] qualis fuit Noe, qualis fuit Melchisedech, qualis fuit Moyses, recuperare gestiens gratiam Creatoris fuit, venit voluntarius, volontarie sacrificavit, voluntaria munera obtulit, qualia vel quanta consequi potuit de laboribus suis; ille de gregibus suis, in quorum cura laboravit; ille de fructibus terrae, qui majore cum labore acquiruntur, quorum videlicet fructuum terrae panis et vinum praecipua sunt, et cum labore maximo veniunt. Nam in sudore vultus tui, ait Dominus, vesceris pane tuo, et cum operatus fueris terram, non dabit fructus suos, sed spinas et tribulos germinabit tibi (ibid.). Vidit Dominus voluntarios offerentes, et ad munera eorum respicere dignatus est, cum nullo horum indigeret, juxta quod Psalmista: [Col.0596A] Dixi, inquit, Domino: Deus meus es tu, quoniam bonorum meorum non eges (Psal. XV). Vidit et accepta habuit, prout offerentium merebatur fides; et oblata sive accepta sic honoravit, ut in illis rebus, quas offerre vel sacrificare praeparaverant, sacramenta poneret illius unici sacrificii, quod solus ipse dare poterat, quo solo posset homo a peccatis vel a morte redimi. Hoc est quod nos dicimus et scimus; tu autem scire vel audire non vis quid in sacrificiis animalium quae ultro offerebantur, ut jam dictum est, causae suberat, propter quam Deus ritus eorum sic et sic consumi, et quaedam omnino praecepit incendi, sic et sic sanguinem fundi vel aspergi, adipemque totum adoleri, et caetera ritu diligentissimo pertractari. Omnia fieri jussit in mysterio sacrificii venturi, [Col.0596B] sub figuris sanctis, et mysticis, juxta quod ipse quodam loco dixit ad Moysem, ut jam longe superius memoratum est: Inspice et fac secundum exemplar quod tibi in monte monstratum est (Exod. XXV). Porro in sacrificio panis et vini, quod tu ipse nosti, et jam supra dictum est, primus protulisse legitur Melchisedech, causam per semetipsum, virtutemque posuit ejusdem veri sacrificii : Causam quia jam venit; virtutem, quia remissionem peccatorum hoc sacrificium operatur, non jam in spe, sed in re, illi qui fideliter sumit; quod illis carnalibus sacrificiis impossibile fuit.  Causam, dicis, et virtutem posuit. Quis, rogo, posuit?[Col.0596C]   Ille nimirum, in quem illud, quod jam supra memoravi, dictum est: Juravit Dominus et non poenitebit eum: tu es sacerdos in aeternum, secundum ordinem Melchisedech (Psal. CIX).  Quis enim ille est? Scio quo tendis, videlicet ad Jesum Christum, quem crucifixerunt patres mei. At ille ubi sacerdos demonstratus est? Ubi consecratus ille fuit vel sacrificium obtulit?  Nusquam in ordine Aaron sacerdos fuit, nec esse debuit, quem videlicet ordinem sacerdotii solum attendis; sed in ordine, vel secundum ordinem Melchisedech. Quid iterum stupidus astas? Quid haeres? O Judaee, quaecumque loquuntur Scripturae aut vera sunt, aut non; sed dicere quis audeat quia non vera sunt? Si autem vera, imo quia vera sunt, [Col.0596D] quaere aliquem, in quo completa sit veritas Scripturarum; et non invenies, nisi hunc unum Jesum Christum. Non longe, nec in multa Scripturarum spatia, quae latissima sunt, nunc mitto te; hunc unum brevem psalmum scrutare, de quo est versiculus iste: Juravit Dominus, et non poenitebit eum; et invenies et sacerdotis personam, et sacerdotii ordinem, et ordinis virtutem, et praecedentis in virtute sua sacerdotis gloriam et honorem, sessionis ejus altitudinem, et fere quidquid magnum et victoriosum ego per Evangelium didici de Jesu Christo, filio David, domino David. Dico tibi, quia passus et mortuus est, et propter hoc illum Deus exaltavit exaltatione ascensionis in coelum multis videntibus. Quid [Col.0597A] aliud loquebatur idem psalmus ultimo versiculo: De torrente in via bibet, propterea exaltabit caput? Dico tibi, quia sedet nunc a dextris Dei, secundum carnem Filius David, et secundum divinitatem Dominus David. Quid aliud erat in primo versiculo ejusdem psalmi: Dixit Dominus Domino meo: Sede a dextris meis? Dico tibi, quia regnum et sacerdotium ejus a Jerusalem incipiens, ad gentes sese extendit; et inter inimicos suos, Judaeum scilicet et gentilem, crevit nomen ejus, et praedicatur ipse Dominus omnium; et propterea Judaei captivi ducti sunt inter gentes quae credunt in eum, quia inimici ejus sunt, et amici per fidem esse noluerunt. Quid aliud ille versiculus ejusdem psalmi sequitur: Virgam virtutis tuae emittet Dominus ex Sion: Dominare in medio inimicorum [Col.0597B] tuorum? Dico tibi quia antequam ipse homo factus visibiliter appareret, ante coelum et terram, ante omnem creaturam visibilem, seu invisibilem, ipse Deus apud Deum erat, natus ex corde Patris, coaeternus illi et consubstantialis. Unde et principium recte semetipsum pronuntiavit, sicut et Pater principium est. Quid aliud sequenti versiculo loquitur psalmus iste: Tecum principium in die virtutis tuae, in splendoribus sanctorum, ex utero ante luciferum genui te? Dico tibi quia ipse est Judex vivorum et mortuorum et in die judicii cunctos impios, tam gentes quam gentium reges, judicabit, justos autem et humiles glorificabit. Quid aliud ei vel de eo dicitur duobos versiculis sequentibus: Dominus a dextris tuis, confregit in die irae suae reges. Judicabit in nationibus, [Col.0597C] implebit ruinas, conquassabit capita in terra multorum?  Tu Scripturas tuo sensu tractare consuevisti et ducis ac reducis, ut jam dixi, qualem in partem vis.  Non ego sensu meo Scripturas involvo, sed tibi ostendere cupio quia, sicut Ezechiel vidit et scripsit, rota est in medio rotae (Ezech. I), id est Scriptura evangelica, quam tu non accipis, stat fundata in manifesta auctoritate veteris Scripturae, legalis et propheticae. Scio quod in isto gravaris, et abhorres quod tibi ad videndum ingeritur; etenim istud quoque non tacuit aut ignoravit propheta jam dictus; nam statura quoque, ait, erat in rotis, et altitudo et horribilis aspectus (ibid.). Nunc ad illud revertar [Col.0597D] quod ex adverso interrogaveras. Dixisti enim: Ubi ille, quem crucifixerunt patres mei, sacerdos demonstratus est? ubi in sacerdotem consecratus fuit? ubi sacrificium obtulit? Ego autem dico, et dixi tibi quia nusquam in ordine Aaron sacerdos fuit, aut esse debuit; sed in ordine vel secundum ordinem Melchisedech. Quod nisi fecisset, nisi ad illum ordinem transisset, quomodo juramentum Domini staret, quem mentiri impossibile est? 348 Nam cum juramento dixit Dominus: Tu es sacerdos in aeternum secundum ordinem Melchisedech. Si non esses cordis nimium duri et aversi, saltem propter [Col.0598A] hoc, quia Dominus juravit, sentires et consentires sic oportuisse omnia fieri quomodo Jesus Christus fecit. Qua enim nocte tradebatur, accepit panem, et gratias agens fregit, et dixit: Accipite et manducate, hoc est corpus meum quod pro vobis tradetur: hoc facite in meam commemorationem. Similiter et calicem, postquam coenavit, dicens: Hic calix novum testamentum est in meo sanguine. Hoc facite in meam commemorationem, quotiescumque bibetis (I Cor. XI). Ibi sacerdotio functus est secundum ordinem Melchisedech, post esum agni faciens sacrificium panis et vini. Ubi completum est desiderium omnium sanctorum, qui non habentes sacrificium sufficiens ad expiandum peccatum, praeparaverunt sacrificare quod potuerunt: de quibus et Jacob in benedictionibus [Col.0598B] Joseph: Benedictiones, inquit, patris tui confortatae sunt benedictionibus patrum ejus, donec veniret Desiderium collium aeternorum (Gen. XLIX) . Hoc facientes sive sumentes nos competenti antidoto curamus servato ordine justitiae, ut quia crediderunt homines primi illud quod non videbant: scilicet, pomo illi, secundum dictum serpentis, virtutem inesse effectivam divinitatis, sive divinae similitudinis, illud comedendo mortui sunt. Credamus nos econtra illud quod non videmus carneis oculis, scilicet sacrificio panis et vini, secundum dictum Filii Dei, veritatem inesse carnis et sanguinis ejus, ut comedendo vivamus, consecuti per hoc remissionem peccatorum.  Forsitan hoc itidem dices mihi de sacrificio [Col.0598C] illo panis et vini, quod de Baptismo dixisti mihi? scilicet quod virtus ejus ad inferos descenderit, et omnes, qui illic erant, eodem cibo refecti sunt et potu.  Plane hoc dico, quia idcirco, Dominus meus Jesus Christus secundum id quod Deus, Dei Verbum, diciturque et est vere panis angelorum, visitatione sua refecit et pavit omnem multitudinem animarum fidelium, et secundum corpus, in eumdem ventrem terrae receptus, quo sepulta fuerant corpora illorum, factus est eis cibus terrae ut resurgant in vitam aeternam: ob cujus rei fidem sive testimonium, jam nunc multa cum eo sanctorum corpora surrexerunt. Quod in illa specie in qua pependit in cruce [Col.0598D] et sepultus est, tunc illis prioribus contulit, hoc nobis idem residuis confert in istis speciebus panis et vini dum abluti sacramento sanguinis et aquae, quae utraque tunc fluxerunt de latere ejus, jam mortui, et mundati a peccatis (eorum maximum erat opprobrium peccati originalis) comedamus et bibamus, ut jam dixi contra illum cibum primae praevaricationis, ut simus filii Dei.  Tu si velles, melius aliquid loquereris de lege sancta Dei, lege Moysi, et sacro ordine omnis sacrificii. Tu omnino sic loqueris ac si in tuo tantum sacrificio, et non in sacrificiis legis, peccati remissio sit. Nonne in lege Dominus dicit: Rogabitque pro [Col.0599A] eo sacerdos, et pro peccato ejus; et remittetur ei? (Levit. IV). Aut nunquid tantummodo semel hoc dicitur. Nimirum et in oblatione cujuscunque animae, sive quae juramenti sui oblita fuerit, sive quae caeremonias per ignorantiam praevaricata fuerit, et in caeteris hujuscemodi remissio legitima proposita est, dicendo: Rogabitque pro eo sacerdos, et dimittetur ei. Horum tu aut non meministi aut cum non immemor esses, dissimulasti, ut ordinem sacrificii tui superexaltares, ordinem autem meum deprimeres. Similiter cum de pacto, quod pepigit Dominus cum Abraham patre meo propter solam, ut dicis, fidem, multa superius dixeris, de pacto vel foedere, quod pepigit in monte Sinai, super sermonibus legis nimis ad loquendum negligens exstitisti.[Col.0599B]   De pacto illo quid ego loquerer, nisi quia irritum factum est? An non prophetae istud, imo in prophetis Dominus loquitur? Exempli gratia: Ecce, inquit Jeremias, dies venient, dicit Dominus, et feriam domui Israel et domui Juda foedus novum, non secundum pactum quod pepigi cum patribus eorum in die quando apprehendi manum eorum, ut educerem eos de terra Aegypti; pactum quod irritum fecerunt, et ego dominatus sum eorum, dicit Dominus: sed hoc erit pactum, quod feriam cum domo Israel (Jer. XXXI), etc. Porro pactum fidei, quod cum Abraham pepigit, super quo etiam, sicut juraverat Abrahae, juravit iterum David, irritum fieri non potuit. Hinc apud eumdem Jeremiam idem Dominus dixit: Si irritum potest fieri pactum meum cum die, et pactum meum [Col.0599C] cum nocte, ut non sit dies in tempore suo; et pactum meum irritum esse poterit cum David servo meo, ut non sit ex eo filius qui regnet in throno ejus (ibid. XXXIII). Item: Si pactum meum inter diem et noctem, et leges coelo et terrae non posui, equidem et semen Jacob et David servi mei projiciam, ut non assumam de semine ejus principes seminis Abraham, et Isaac, et Jacob (ibid.). Pactum illud, super quo tu quereris, non tam firmum sive tam firmiter positum fuit, quod posset dissolvi absque detrimento justitiae, et veritatis Dei.  Quomodo magis pactum legis dissolvi potuit, salva veritate Dei; quam illud pactum, ut dicis, fidei pactum, quod pepigit cum Abraham et cum David?[Col.0599D]   Rationem, si vis, cito intelligere poteris: Nonne illud volumen foederis de quo ita legis: Assumensque Moyses volumen foederis legit audiente populo, etc. usque hic est sanguis foederis quod pepigit Dominus vobiscum super cunctis sermonibus his (Exod. XXVI); nonne, inquam, volumen illud totum sub conditione scriptum fuit? Sic quippe sermones illos, quos in illo volumine scribi jusserat, Dominus exorsus est: Vos ipsi vidistis quae fecerim Aegyptiis, quomodo portaverim vos super alas aquilarum, et assumpserim mihi. Si ergo audieritis vocem meam, et custodieritis pactum meum, eritis mihi in peculium de cunctis populis (Exod. XIX), etc. Nunquid ita conditionaliter in promissione aut in repromissione ad [Col.0600A] Abraham et ad David locutus est? Non utique; sed absque conditionis interpositione ad Abraham: In semine, inquit, tuo benedicentur omnes gentes (Gen. XXII). Et alibi: Suspice coelum, inquit, et numera stellas, si potes; sic erit semen tuum (Gen. XV). Ad David autem: De fructu ventris tui ponam super sedem tuam (Psal. CXXXI). Et alibi: Cumque completi fuerint dies tui, et dormieris cum patribus tuis, suscitabo semen tuum post te quod egredietur de utero tuo, et firmabo regnum ejus. Ipse aedificabit domum nomini meo, et stabiliam thronum regni ejus usque in sempiternum (II Reg. VII). Hujusmodi promissiones, quoniam absque conditione dictae sunt, non potuerunt irritae fieri, salva veritate Dei; illae autem promissiones legis, quoniam conditionaliter dictae sunt, si [Col.0600B] audieritis vocem meam, si custodieritis pactum meum, etc. irritae factae sunt non infirmata veritate Dei, et irritae fieri coeperunt jam tunc a reatu vituli. Haec ut ita esse magis ac magis rite perpendas, 349 dic mihi: Quando iratus propter illum vitulum dixit ut disperderet eos? Quomodo quid dicendo tenuit eum Moyses stans in confractione in conspectu ejus? Recole verba ipsa hominis tenentis Deum dicentem: Dimitte me, ut irascatur furor meus (Exod. XXXII).  Verba illa orantis Dominum satis in promptu sunt: Recordare, ait, Abraham, Isaac et Jacob, servorum tuorum, quibus jurasti per temetipsum dicens: Multiplicabo semen vestrum, sicut stellas coeli, et universam terram hanc, de qua locutus sum, dabo semini vestro (ibid.)[Col.0600C]   Cur non dixit: Recordare foederis, quod nuperrime nobiscum pepigisti, cujus ego internuntius dixi: Hic est sanguis foederis quod pepigit Dominus vobiscum super cunctis sermonibus his? Videlicet quia per commemorationem istam nihil haberet fortitudinis, cum jam ex parte populi violatae essent conditiones illius foederis. In illo fortis fuit, et Deum tenere potuit, quia sine conditione, ut jam dictum est, Abrahae promisit, et juravit. Eadem fortitudine utebatur et David quando sollicitus ne, propter peccatum quod fecerat in Uriam Etheum, indignus haberetur promissione qua promiserat illi, et juraverat Deus nasci de semine ejus regem sempiternum, dicebat: Miserere mei, Deus, ut justificeris in sermonibus [Col.0600D] tuis (Psal. L).  De differentia pacti et pacti, promissionis et promissionis satis abunde dixisti, et scientiam tuam plurimam ostendisti. Ego autem prius et maxime illud proposueram, quod in ordine meo in sacro ritu sacrificiorum legalium manifeste datur et enuntiatur remissio peccatorum, Scripturamque ostendi ex ore dicentem Domini: Qui sic vel sic peccaverit, offeret hoc vel illud rogabitque pro eo sacerdos, et dimittetur ei. Tu ergo frustra soli tuo, quod dicis secundum ordinem Melchisedech, sacerdotio remissionem peccatorum ascribis.  Et de hoc tibi respondere paratus sum, nec oblitus eram; sed cum duo proposuisses, simul de utroque respondere non poteram. Novi plane [Col.0601A] quia dixit Dominus, et verum esse oportet quod dixit, rogabitque pro eo sacerdos, et dimittetur ei. Sed nunquid omnis dimissio ubicunque nominatur, sufficiens et perfecta debet intelligi? Repugnat valde illud, quod cum dimisisset Dominus peccatum populi, et placatus esset ne faceret malum quod locutus fuerat, postmodum ait: Ego autem in die ultionis visitabo et hoc peccatum eorum (Exod. XXIII), et quidem meliorem constat esse dimissionem illam qua dictum est, rogabitque pro eo sacerdos, et dimittetur ei. Verumtamen ad quantitatem sive aequalitatem non pertingit hujus remissionis quae datur in sacrificio panis et vini, sacrificio corporis et sanguinis Domini. Aliud namque est in remissione solummodo dimitti poenam, aliud non solum dimitti poenam, verum etiam [Col.0601B] conferri gloriam. Sunt ergo tres modi dimissionis; est enim dimissio exigua, qua ita dimittitur peccatum ut ad praesens non inferatur temporale malum, pro quo multi solliciti sunt, sicut Achab, et sicut Ninivitae fuerunt; et est maxima dimissio, qua ita dimittitur peccatum ut peccator non solum evadat poenam, sed et gloriam consequatur aeternam. Harum media dimissio erat, qua in lege dimittebatur peccatum, ut propter illud apud inferos non puniretur anima, non jam in re, sed in spe habens gloriam vitae aeternae, quae non nisi in semine Abrahae, quod est Christus, danda vel implenda erat; de illa spe sanctorum apud inferos exspectantium, priori libello cum testimoniis Scripturarum latius tractatum est.[Col.0601C]   Ubi vis immoraris, et declamata jamdudum importunus iteras ac replicas, et illud in quo tenebam te, aut oblitus es, aut dissimulando devitas. Dico enim te idololatriae cultum non reliquisse, sed immutasse; et contra sacrae legis praeceptum dicentis: Non facies tibi sculptile neque omnem similitudinem quae est in coelo desuper, et quae in terra deorsum, nec eorum quae sunt in aquis sub terra: non adorabis neque coles ea (Exod. XX), tu sculptilia facis, et colis ea.  Ego similitudinem facio et adoro humilitatis Dei Altissimi, qui cum sit homo, ipse Altissimus est, sicut testatur psalmus dicens: Homo natus in ea, ipse fundavit eam Altissimus (Psal. LXXXVI); [Col.0601D] et hoc faciendo longe fugio judicium diaboli, in quo secum hominem reum statuit, peccando ipse prior in eo quod dixit: Ascendam super altitudinem nubium; similis ero Altissimo (Isa. XIV): et promittendo homini eamdem similitudinem Dei, dixit Evae: Comedite, et eritis sicut dii (Gen. III). Per hoc namque satis evidenter me significo multum dissentientem esse, et longe recessisse animo ab illa praesumptione sacrilega, dum ego illius in cruce pendentis adoro humilitatem, cujus ille rex filiorum superbiae regnantem in coelo contempsit majestatem.  Simulacra gentium, ait Psalmista, argentum et aurum, opera manuum hominum; os habent et non loquentur, et caetera usque, similes illis fiant qui faciunt ea, et omnes qui confidunt in eis (Psal. CXIII). [Col.0602A] Et in Isaia loquitur dicens: Nunquid est Deus absque me, et formator quem ego non noverim? Plastae omnes idoli nihil sunt. Quis formavit Deum, et sculptile conflavit ad nihilum utile? etc. usque, cor insipiens adoravit hoc, et non liberavit animam suam, neque dicit: Forte mendacium est in dextera (Isa. XLIV).  Et idem Deus postmodum apud eumdem prophetam dicit: Ecce ego levabo ad gentes manum meam; et ad populos exaltabo signum meum. Vultu demisso in terram adorabunt te, et pulverem pedum tuorem lingent (Isa. XLIX). Inter medium istorum, quae ab uno eodemque Domino dicta sunt, sic medium tene: ut merito detesteris simulacra gentium, et tamen adorare debeas aliquod signum, quoniam exaltabo, inquit, signum meum: et ad ipsum conversus, [Col.0602B] vultu inquit, in terram demisso adorabunt te.  Tu illud medium ostende; tu mihi, si potes, modum expone quo unquam liceat homini, facto ad imaginem Dei, simulacrum aliquod, aliquod opus manuum adorare.  Primum hoc dico tibi, quia illud super quo mihi calumniaris, simulacrum non est de simulacris gentium; neque enim gentes, quandiu gentes, id est gentiles sunt vel fuerunt, tale simulacrum adorant, sive adoraverunt. Et mihi manifesta horum distantia est, quia simulacra gentium cuncta mendacia sunt; istud autem simulacrum non mendacii, sed summae veritatis est signum. Qui ergo simulacra gentium facit et adorat, mendacium facit, et mendacium adorat.[Col.0602C]   Absque ulla distantia, absque aliqua exceptione dixit Deus qui non mutatur: Non facies tibi sculptile, neque omnem similitudinem, quae est in coelo desuper, et quae in terra deorsum, nec eorum quae sunt in aquis sub terra (Exod. XX).350   Et ipse postmodum ad Moysem: Facies, inquit, duos cherubim aureos et productiles ex utraque parte oraculi. Cherubim unus sit in latere uno oraculi, et alter in altero. Utrumque latus propitiatorii legant, expandentes alas suas, et operientes oraculum, respiciantque se mutuo, versis vultibus in propitiatorium (Exod. XXV). Et in libro Numeri scriptum est: Fac serpentem aeneum, ait Dominus, et pone eum pro signo. Qui percussus aspexerit eum, vivet. [Col.0602D] Fecit ergo Moyses serpentem aeneum, et posuit pro signo: Quem cum percussi aspexissent sanabantur (Num. XXI).  Et si jussit Deus illa fieri, non tamen jussit, imo vetuit adorari, sive coli quaecunque ejusmodi.  Plane non jussit, neque voluit ea coli; imo ne colerent ea proni ad idololatriam juveniles animi, capti pulchritudine formarum sive metalli, abscondita esse voluit, intecta videri prohibuit. Cum, inquit, involverint Aaron, et filii ejus sanctuarium, et omnia vasa ejus in commotione castrorum, tunc intrabunt filii Cahat, ut portent involuta, et non tangant vasa sanctuarii, ne moriantur (Num. IV). Item: Aaron et filii ejus intrabunt; ipsique disponent onera [Col.0603A] singulorum et divident quid portare quis debeat. Alii nulla curiositate videant quae sunt in sanctuario priusquam involvantur, ne forte moriantur (ibid.).  Unde hoc habes quod si visui patuissent illi cherubim, colerentur, et ita qui vidissent morerentur; et quod idcirco dixerit Deus: Alii nulla curiositate videant, alioquin moriantur?  Narrat Scriptura de rege Ezechia, quia ipse confregit aeneum serpentem quem fecerat Moyses; siquidem usque ad illud tempus filii Israel adolebant ei incensum (IV Reg. XVIII). Si ergo potuerunt colere aeneam similitudinem serpentis, quanto magis, vel citius coluissent aureas similitudines sanctorum Cherubim? Igitur quod vetuit Dominus dicens: Non facies tibi sculptile neque omnem similitudimem, quae [Col.0603B] est in coelo desuper, et quae in terra deorsum, nec eorum quae sunt in aquis sub terra (Exod. XX); idcirco vetuit ne facturam eorum subsequeretur cultura, unde et subjunxit, non adorabis neque coles ea, et recte, quia nihil erat in coelo, sive in aquis, cujus similitudo jure adorari deberet aut coli, praeter Deum cujus substantia incircumscripta esset invisibilis, et cujus nullam viderant similitudinem, ut eam posset artifex imitari. Hinc Moyses in Deuteronomio dicit: Non vidistis aliquam similitudinem in die qua locutas est vobis Dominus in Oreb de medio ignis, ne forte decepti faciatis vobis sculptam similitudimem, aut imaginem masculi vel feminae (Deut. IV), etc. Itaque non contra me, sed pro me facit illud praeceptum legis, videlicet adversus Humaniformios contra quos [Col.0603C] Christianitati aliquando labor exstitit, ut manifesti convincerentur erroris, dicentes hominem secundum facturam corporis factum esse ad imaginem Dei. Contra me, ut jam dictum est, non facit, quia videlicet tunc quidem non videbatur aut visus erat in terra Deus cum hominibus conversatus; nunc autem in terra visus est, et cum hominibus conversatus est in illa specie (Baruch. III), quam optime novit Deus et homo Christus, et hic idem crucifixus. Proinde similitudinem ejus facio, et hanc adoro, non vana spe sanitatis et salutis in fide vel per fidem ejus, qui pro me secundum hanc similitudinem in cruce pependit. Si enim serpentem aeneum pro signo positum percussi aspicientes sanabantur, non utique [Col.0603D] serpentem viventem, sed inanimatam serpentis similitudinem, quanto magis ego signum hoc aspiciens, de quo, ut jam supra memini: Ecce ego, inquit Dominus, levabo ad gentes manum meam et ad populos exaltabo signum meum (Isa. XLIX); quanto magis, inquam, ego aspiciens et vultu in terram demisso, adoro hoc signum, et pulverem pedum illius lingens sanari debeo a morsibus sive percussionibus serpentum (ibid.), id est a vitiis et peccatis, quae sunt percussiones malignorum spirituum?  Ergone signum illud, quod adoras, signum est Dei, et non potius hominis mortui? Nam Deus ad Moysem dixit: Non enim videbit me homo, et vivere potest (Exod. XXXIII); hic autem et visus ab hominibus, et comprehensus, et occisus est.[Col.0604A]   Deus invisibilis est; et ut videretur homo factus est: neque enim ignota est causa haec rite recolentibus, quod primum in Exodo, et deinde in Deuteronomio scriptum est: Perterriti ac pavore concussi steterunt procul dicentes Moysi: Loquere tu nobis, et audiemus. Non loquatur nobis Dominus, ne forte moriamur (Exod. XX), etc. Hujus rei memor ipse Dominus ad Moysem dixit: Audivi vocem verborum populi hujus, quae locuti sunt tibi; bene omnia sunt locuti (Deut. V). Et ipse Moyses ad populum: Prophetam, ait, de gente tua, et de fratribus tuis, sicut me, suscitabit tibi Dominus Deus tuus; ipsum audies, ut petisti a Domino Deo tuo in Oreb, quando concio congregata est, atque dixisti: Ultra non audiam vocem Domini Dei mei; et ignem maximum [Col.0604B] hunc non videbo amplius, ne moriar. Et ait Dominus mihi: Bene omnia sunt locuti. Prophetam suscitabo eis de medio fratrum suorum similem tui, et ponam verba mea in ore ejus; loqueturque ad eos omnia quae praecepero ei. Qui autem verba ejus, quae loquetur in nomine meo adire noluerit, ego ultor existam (Deut. XXVIII). Haec et caetera, quae longum est hic enarrare, perspicuum faciunt omni oculos habenti ad videndum, et aures ad audiendum, quod idcirco Deus homo factus est, quia non poterat visio substantiae ejus ab homine videri, videlicet propter antiquas inimicitias, quarum paries stabat inter Deum et homines ex peccato primi hominis. Hinc est illud, quod tu legere aut intelligere nondum vis: Deum nemo vidit unquam. Unigenitus filius qui est in sinu [Col.0604C] Patris ipse enarravit (Joan. I), id est soluto pariete inimicitiarum visionem Dei hominibus ostendit. Iste est propheta ille, de quo Moyses, ut dictum est: Prophetam, ait, de gente tua, et de fratribus tuis, sicut me, suscitabit tibi Dominus Deus tuus, etc.  Ecce duo dii, Deus Pater, et Deus unigenitus Filius. In lege autem scriptum est: Audi Israel, Dominus Deus tuus, Deus unus est (Deut. VI). Et alibi: Ego Dominus, et non est amplius; extra me non est Deus (Isa. XLV).  Nunquid unigenitus Filius hoc de semetipso, aut alius qui de illo dixit ex omnibus assertoribus ejus, quod sit extra Deum Dominus? Nunquid illud, quod jam memoravi, unigenitus Filius, qui est [Col.0604D] in sinu Patris, hoc dicere est quod extra Deum aut praeter Deum Deus sit. Ego, ait, ipse in Patre et Pater in me est (Joan. (XIV). Non igitur duo Dii; quia non extra Patrem Deum Filius Deus; imo in sinu Patris est unigenitus Filius.351   Qualemcunque, quantumcunque facias vel esse velis Christum tuum, ego tibi dico quia quod adoras nec Deus est, nec homo.  Sed utrumque figurat imago. Jam tibi supra dixi quia non adoro simulacra gentium, sed adoro veritatis signum; quam, videlicet, veritatem gentes, quandiu gentes erant, nescierunt.  Et tamen adoras simulacrum opera manuum hominum. Dicit enim Scriptura: Similes fiant illis qui faciunt ea (Psal. CXIII).[Col.0605A]   In quo similes, in corpore, an in anima? Si in corpore dicis, hoc nunquam factum est, ut corpus hominis simulacra facientis simile fieret illis. Si autem in anima, oportet ut ita dicas: Similes illis fiant quorum sunt simulacra. Et ita fiat, quia revera similes sunt homines illis quorum simulacra faciunt, in quorum simulacris confidunt: exempli gratia, quando patres tui initiati sunt Beelfegor, et comederunt sacrificia mortuorum (Psal. CV), eidem Beelfegor, scilicet Priapo turpissimo, similes facti sunt, scortando cum Madianitis mulieribus secundum exemplum Priapi, quem constat fuisse scortatorem nimium. Sic et de caeteris gentium monstris, si secundum animam intelligis, similes illis fiant qui faciunt ea, recte intelligis, scilicet quod cum Jove, [Col.0605B] et Mercurio, cum Junone et Venere simili damnatione damnentur qui simulacra eorum faciunt, et qui confidunt in eis (Psal. CXIII). Quid mihi consequenter evenit, nisi ut faciens simulacrum Jesu Christi Filii Dei, propter me crucifixi, et adorans hoc signum sanctae ejus humilitatis, similis fiam illi, simque et ego filius Dei, scilicet per gratiam adoptionis? Quid nunc econtra dicis? Ut video, imo ut jamdudum certissime scio, in omnibus deficis, et toto animo fugis, cum effugere non possis, et completur in te illud quod inter caeteras maledictiones legis pronuntiavit, et excelsa voce pronuntiari jussit Moyses, in quo tu confidis: Tradat te, inquit Deus, corruentem ante hostes tuos. Per unam viam egrediaris contra eos, et per septem fugias (Deut. XXVIII). Hoc dupliciter, [Col.0605C] id est tam corporaliter quam spiritualiter, in te completum est: Corporaliter nimirum in eo quod ante hostes tuos, scilicet ante Romanos milites corruisti: quia contra eos per viam unam egressus, contra eos per septem fugisti, id est per fiduciam unius munitae civitatis contra eos pugnare ausus, per omnes terras dispersus es qui gladio superfuisti; spiritualiter vero, quia in una re, scilicet in carne Abrahae gloriabundus, ante omnes homines veritatem quaerentes, quibus odiosum te fecisti, quotidie corruis, et dum in eo solo quod jam dictum est, scilicet quod secundum carnem et Abraham es, nimium confidens, et contra me egrediens, per septem vias, id est per omnes veritatis Scripturas [Col.0605D] convictus terga vertis, malens fugere veritatem quam credere veritati.  Ergone tu mihi hostis es, et ante te sicut ante hostem corruo? Ubi est quod dicebas quia salutem meam quaereres, cum profitearis quod agas hostiliter?  In Psalmo scriptum est: Perfecto odio oderam illos (Psal. CXXXVIII). Perfectum quippe odium est, ubi odio habentur non homines, sed hominum errores; tunc maxime quando cum errore erroris quoque defensio est. Dic mihi nunc quam ob causam tradiderit te Dominus, ut jam dixi, corruentem ante hostes tuos, venerintque super te omnes maledictiones, quas scripsit Moyses, et apprehenderint te?[Col.0606A]   Quia non audivi vocem Domini Dei mei, ut custodirem et facerem omnia mandata ejus, et caeremonias quas ipse praecepit mihi.  Vere non audisti, vere non custodisti. Hoc tantum et non amplius, mihi respondere consuevisti. Ego autem certum ex te quaero capitulum, ut confitearis in quo non audieris, in quo non custodieris. Nunquam enim tradidit patres tuos in manus hostium, nisi praemonstrata, et apparente causa: exempli gratia, ut illic filii Israel duxerunt uxores filias Chananaeorum, ipsique filias suas eorum filiis tradiderunt, feceruntque malum in conspectu Domini, servientes diis eorum, Baalim et Astaroth, iratusque Dominus contra Israel tradidit eos in manus Chusan Rafathaim regis Mesopotamiae. Hoc [Col.0606B] malum, quod erat fornicari cum diis alienis, et adorare eos, semper Scriptura praemittit, narratura iram Domini tradentis Israelem hostibus suis. Quando autem taliter ut nunc tradidit? Quando Israel taliter ut nunc et tandiu captivus atque dispersus fuit? Si ergo quando levius tradebatur in terra sua manens, licet serviret hostibus suis, culpa vel causa nominatim praemonstrata est et praemonstrari debuit, quanto magis et tua praesens captivitas, et dispersio, cunctas retro generis tui calamitates magnitudine sua superans, causam habet quam tu nominatim scire et confiteri deberes? Et quidem non ignoras, sed ignorare te simulas nihil aliud dicere volens, nisi: Propter peccata mea. Ego autem dicam tibi; imo Moysem praedixisse et prophetas ostendam tibi. [Col.0606C] Moyses namque ubi omnes maledictiones praescripsit, quae nunc venerunt super te, causam illam subjunxit: Et erit vita tua quasi pendens ante te; timebis nocte et die, et non credes vitae tuae (Deut. XXVIII). Daniel autem manifestius: Et post hebdomades septuaginta duas occidetur Christus (Dan. IX). Haec est causa, statimque subjunxit quod nunc pateris: Et non erit ejus populus, qui eum negaturus est. Et civitatem et sanctuarium dissipabit populus cum duce venturo; et finis ejus vastitas; et post finem belli statuta desolatio, et deficiet hostia et sacrificium, et in templo erit abominatio desolationis, et usque ad consummationem et finem perseverabit desolatio (ibid.). Confitere igitur quia propter peccatum negationis Christi, quem negasti [Col.0606D] ante faciem Pilati, et occidisti, civitatem Jerusalem et sanctuarium dissipavit populus Romanus cum duce, scilicet Vespasiano, sive filio ejus Tito, et statuta perseverat desolatio, et tu non es populus ejus quem negasti. Quo malo tuo, scilicet non esse populum ejus, nihil deterius est. Non dixit: Et non erit populus ejus, qui eum occisurus est, sed, qui eum, inquit, negaturus est. Quod eum occidisti nihil tibi noceret, nisi negares eum pertinaciter. Ecce vita tua, sicut dixit Moyses, ut jam memini, quasi pendens est ante te, et non credis vitae tuae. Olim fuit vere pendens una, non tota die, sed ab hora sexta usque ad horam nonam (Matth. XXVII), nunc autem quasi pendens est ubicunque tu dispersus es, sicut praemiserat Moyses idem: Disperget te Dominus [Col.0607A] in omnes populos a summitate terrae usque ad terminos ejus (Deut. XXVIII). Nam in eo est quasi pendens vita Christus, qui fuit vere pendens, quod similitudo ejus qui pependit, palam te vidente adoratur in tam multis locis dominationis ejus. Quasi pendet, et quasi 352 pendebit, sicut et praedixit ipse: Sicut exaltavit Moyses serpentem in deserto, ita exaltari oportet Filium hominis (Joan. III). Et pendebit ante te similitudo haec, licet tu videre nolis, et versus in furorem ac nesciens quid dicas, (neque enim ad rem pertinet) clames contra me, clames contra hoc signum Domini exaltatum: Simulacra gentium argentum et aurum, opera manuum hominum (Psal. CXIII).  Nunquid vero solum illud adoras crucifixi [Col.0607B] tui simulacrum, quem dicis esse Deum tuum, quem mihi persuades esse Messiam, id est Christum? Alias quoque innumeras imagines facis tibi, tam masculini sexus quam feminei, et plena sunt templa simulacris eorum qui non sunt dii.  Jamdudum dixi tibi quia et Moyses fecit cherubim, et Salomon imagines ejusmodi ampliavit in templo quod fundavit, sicut scriptum est: Et fecit in oraculo duo cherubin de lignis olivarum decem cubitorum altitudinis. Quinque cubitorum ala cherub una, et quinque cubitorum ala cherub altera, id est decem cubitos habens a summitate alae usque ad summitatem alterius. Decem quoque cubitorum erat cherub secundus, mensura pari. Et opus unum erat in duobus cherubim, id est, altitudinem habebat unus [Col.0607C] cherub, decem cubitorum, et similiter cherub secundus. Posuitque cherubim in medio templi interioris; extendebat autem alas suas cherubim, et tangebat ala una parietem, et ala cherubim secundi tangebat parietem alterum; alae autem alterae in media parte templi se invicem contingebant. Texit quoque cherubim auro, et omnes parietes templi per circuitum sculpsit variis caelaturis et torno. Et fecit in eis cherubim, et palmas, et picturas varias quasi prominentes de pariete, et egredientes (III Reg. VI), etc. Multa post illud tempus, et multo plura, vel majora quam antea, facta sunt memorabilia per sanctorum ministerium angelorum, et multae atque innumerabiles palmae atque cedri creverunt nobis in altum, de qualibus psalmista: Justus, inquit, ut palma florebit, [Col.0607D] sicut cedrus Libani multiplicabitur; plantati in domo Domini, in atriis domus Dei nostri florebunt, adhuc multiplicabuntur in senecta uberi (Psal. XCI). Et idcirco omnes parietes ecclesiarum laudabiliter sculpo variis caelaturis et torno; et multiplico non solum cherubim et palmas; verum etiam et picturas varias memoriae meae repraesentantes memorabilia gesta sanctorum, fidem patriarcharum, veritatem prophetarum, gloriam regum, beatitudinem apostolorum, victorias martyrum, quorum omnium inter sacras imagines crux adoranda cum imagine Salvatoris mei praefulget miranti mihi, quia nullo genere mortis illum interficere potuisses, cujus, videlicet mortis imaginatio tali tamque evidenti prospectu [Col.0608A] proponi potuisset. Si illum praecipitasses de supercilio montis, ut praecipitare voluisti; si lapidasses, ut semel et iterum lapidare voluisti ipsi gladio percussisses, ut eum infantem funestus Herodes trucidare voluit, nullatenus vel sic vel sic perempti posset imaginatio tam insigniter orbi terrarum spectanda proponi. Sed jam solvamus litem, et veni mecum intus in domum Patris qui me recepit, et pro reversione mea diem festum agens vitulum saginatum jussit occidi; et manducemus, ait, et epulemur, quia hic filius meus mortuus erat, et revixit; perierat et inventus est (Luc. XV). Veni intus, ut simul epulemur, crede, ut mecum salveris.  Hoccine mihi persuadere vis, ut tecum epulans carnes quoque suillas comedam, caeteraque [Col.0608B] immunda, quae lege prohibita sunt?  De hac re pro minimo mihi est loqui tecum, quia sicut jam alibi dixi, praecepta hujusmodi, praecepta non bona sunt, et data maxime propter reatum vituli, sicut ipse apud Ezechielem, cum praemisisset: Et exacerbaverunt me, in praeceptis meis non ambulaverunt, et caetera usque, et post idola patrum suorum fuerunt oculi eorum (Ezech. XX), ita subjunxit: Ergo et ego dedi eis praecepta non bona, et judicia in quibus non vivent (ibid.). Mihi omnis creatura bona, et nihil rejiciendum, quod cum gratiarum actione percipitur (I Tim. IV). Nam ad Noe, et ad filios ejus, post diluvium, dixit Deus: Omnes pisces maris manui vestrae traditi sunt; et omne quod movetur et vivit, erit vobis in cibum. Quasi olera [Col.0608C] virentia tradidi vobis omnia, excepto quod carnem cum sanguine non comedetis (Gen. IX).  Ergo si absque discretione, omnes pisces maris, ait Deus, manui vestrae traditi sunt, et omne quod movetur et vivit, erit vobis in cibum; quasi olera virentia tradidi vobis omnia; cur non etiam carnem comedis? cur non etiam ranam sive rubetam deglutis?  Hoc ego cordi meo expostulare non valeo, sensus meus abhorrescit; nimietati huic ratio non consentit. Sed quid mihi diutius agere tecum de ejusmodi? Nam quod intrat in os non coinquinat hominem, ait Dominus meus, sed quod inde procedit, hoc coinquinat hominem. Nam quod intrat in os, in ventrem vadit; quae autem procedunt de ore, de corde [Col.0608D] exeunt; et ea coinquinat hominem. De corde enim exeunt cogitationes malae, homicidia, adulteria, fornicationes, furta, falsa testimonia, blasphemiae. Haec sunt quae coinquinant hominem (Matth. XV). Proinde patres mei rectissime dixerunt et scripserunt mihi: Visum est enim Spiritui sancto et nobis nihil ultra imponere vobis oneris quam haec necessaria, ut abstineatis vos ab immolatis simulacrorum, et sanguine et suffocato, et fornicatione, et ea quae vobis fieri non vultis, aliis ne feceritis, a quibus vos custodientes, bene agetis (Act. XV).  Qui sunt illi patres tui?  Apostoli Jesu Christi, qui me per Evangelium genuerunt, genitura fidei, generatione verbi [Col.0609A] Dei, ut adimpletam crederem et scirem esse promissionem, quam patribus tuis Deus fidelis promisit et juravit.  Ego non multo attendo illis patribus tuis, sed neque curo de illorum dictis aut scriptis: discipulus enim sum Moysis: et hoc scio quia Deus locutus est Moysi; tuos autem apostolos nescio unde sint.  Unde scis quia Deus locutus est Moysi? Unde scis quia Deus locutus est prophetis?  Scriptura hoc mihi denarravit, et testimonia fidelia praebita sunt signis, prodigiis atque portentis.  Et mihi similiter de patribus meis apostolis Scriptura denarravit, quia Deus locutus est illis, Domino [Col.0609B] cooperante, et sermonem confirmante, sequentibus signis (Marc. XVI). Adhuc autem dicam tibi unum quid, quod nondum rite perpendisti. Inde scio ego, et inde scire debes tu, quod Deus locutus sit Moysi, 353 quod locutus sit prophetis, quia in scripto illorum, quo instructi vel edocti sunt, non fuit secundum hominem, neque enim ab homine acceperunt verbum, neque didicerunt, sed cum essent plerique illorum idiotae, imo et pastores, ut Amos vellicans sycomoros, et David pascens oves patris, invisibiliter per revelationem Spiritus Dei edocti et sapientes effecti sunt, et verbum sapientiae eorum sequebatur effectus rerum. Ob hoc recepti sunt, et recipi debuerunt in tanto auctoritatis apice, ut eos non audire, hoc fuerit vel sit Deum non audire sicut cuilibet [Col.0609C] eorum dixit ipse Deus: Domus autem Israel nolunt audire te, quia nolunt audire me (Ezech. III). Ecce autem patres mei apostoli non ab homine, neque per hominem acceperunt aut didicerunt, sed cum essent homines sine litteris, et idiotae, venit Spiritus sanctus super eos, et repente sapientes et scientes, linguisque omnibus eloquentes effecti sunt, et verbum sapientiae eorum secutus est et sequitur effectus rerum. [Col.0610A] Exempli gratia, cum adhuc staret civitas tua, civitas Jerusalem terrena in sua gloria, scripserunt et dixerunt cito venturum ejus exterminium, quod a Magistro veritatis audierant: Cum autem videritis circumdari ab exercitu Jerusalem, tunc scitote quia appropinquabit desolatio ejus. Vae autem praegnantibus et nutrientibus in illis diebus; erit enim pressura magna super terram, et ira populo huic. Et cadent in ore gladii, et captivi ducentur in omnes gentes (Luc. XXI). Hoc enim non solum Magister praedixit, sed et discipuli scripserunt priusquam fierent, ut ab eis dictum, vel scriptum, ita et factum est. Et saltem istam veritatis portionem tu abscondere non potes, ductus captivus non in unum locum, sed in omnes gentes, gladio Romanorum superstes. Igitur quoniam [Col.0610B] tam Patres mei apostoli, quam et Moyses et prophetae non ab homine neque per hominem didicerunt, sed per Spiritum sanctum repente docti sunt; recte in eodem canonicae auctoritatis apice mihi patres sunt: et quia tu istos audire non vis, dico revera, quia non vis audire Deum. Et ecce habebo lapides molares duos ad molendum verbi Dei frumentum, et faciendum panem vivificum: tu autem, qui Moysen et prophetas te audire profiteris, quos tamen non vere audis, Apostolos autem neque audis, neque audire te velle profiteris; unum tantummodo habes lapidem, inferiorem, otiose jacentem; unde nec facis farinam: id est eam quam in Scripturis et habere putas, auctoritatem non invenis tutam. Ago nunc, ut dixi, noli stare foris, nec invideas stolae, [Col.0610C] et calceamentis, et annulo, fidei signaculo, quae mihi poenitenti filio Pater dedit, sed veni intus, et esto socius gaudii, particeps convivii. Quod si non facis, exspectabo, et sustinebo indignationem tuam, donec egressus Pater ipse te roget (Luc. XV), et interim dicam ad gloriam ejusdem patris: Annulus meus mihi, annulus meus mihi.