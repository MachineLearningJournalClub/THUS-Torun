[Col.0055] [Col.0055A] Domno Melnicensis ecclesiae praeposito Severo, tam litterali scientia quam spirituali intelligentia praedito, Cosmas Pragensis ecclesiae solo nomine decanus, post hujus vitae stadium in celesti regno bravium. Quanta mentis meae devotione ac dilectione vestrae fraternitati substernor, Deum testor, eloqui nequeo. Neque enim est magna dilectio, quam humana comprehendit ratio. Dilectio enim vera nichil proprium, nichil secretum aut occultum habere quit , quod non ei promat, quem sincero affectu diligit. Ea mihi nisi affuisset , nequaquam tantae [Col.0056A] auctoritatis viro haec mea senilia deliramenta offerre praesumpsissem. Quaerens enim quaesivi, quid jocundum, quid ociosum vobis offerrem: set nichil tam ridiculosum quam opusculum meum inveni. Si enim suaviter ridemus, cum aliquem offendi pede ad lapidem videmus, quot in hoc opere meas offensiones, quot grammaticae artis synalimphas videbitis; de quibus si per singula ridere velitis, ultra modum potestis uti proprietate hominis . Sive enim vobis soli hee seniles nugae placeant sive displiceant, rogo ne tercius eas oculus videat .ITEM AD MAGISTRUM GERVASIUM PRAEFATIO OPERIS SUBSEQUENTIS .[Col.0055][Col.0055B] Liberalium arcium quibusque studiis pleniter inbuto, et omnimodae scientiae sapientia delibuto , archigerontae Gervasio , Cosmas, quod dicitur haud dici dignus, Deo tamen et sancto Wenceslao famulantium famulus, debitae orationis munus et mutuae dilectionis pignus. Cum acceperis hanc scedulam , scias quod tibi transmiserim Boemorum chronicam, quam ego nullo grammaticae artis lepore politam, set simpliciter et vix lacialiter digestam, tuae prudenciae singulari examinandam deliberavi, quatinus tuo sagaci judicio aut omnino abjiciatur ne a quoquam legatur: aut si legi adjudicatur, lima tuae examinationis ad unguem prius elimetur, aut potius, quod magis rogo, per te ex integro [Col.0055C] lacialius enucleetur . Nam id solum operae precium duxi in meo opere, ut vel tu, cui a Deo collata est sapientia, vel alii pociores sapientia vel scientia, sicut Virgilius habuit Trojae excidia , et [Col.0056B] Stacius Aeacida, ita ipsi hoc meum opus habeant pro materia, quo et suam scientiam posteris notificent, et nomen sibi memoriale in secula magnificent. Igitur hujus narrationis sumpsi exordium a primis incolis terrae Boemorum , et perpauca quae didici senum fabulosa relatione, non humanae laudis ambitione, set ne omnino tradantur relata oblivioni, pro posse et nosse pando omnium bonorum dilectioni. Bonis et peritis semper placere cupio ; idiotis autem et discolis displicere non pertimesco. Scio enim nonnullos affore aemulos, et eos emori risu subsannationis, cum viderint scema hujus operationis; qui tantummodo docti sunt aliis derogare, et ipsi per se nichil sapiunt erogare. De talibus [Col.0056C] canit propheta: Sapientes sunt ut faciant mala, bene autem facere nesciunt (Jerem. IV, 22). Hii namque ea solummodo linceis oculis inspiciunt , et in corde suo, velut in adamante, figunt memoriter [Col.0057A] quae dicta sunt inproprie, aut ubi mens mea dormitans titubavit. Quid mirum? Quandoque bonus dormitat Homerus . Horum ergo nec invidiosis derogationibus perterreor , nec yronicis adulationibus permulceor: qui volunt, legant, qui nolunt, abjiciant. Tu autem, frater karissime , si me tuum amicum diligis, si meis precibus tangeris, praecinge lumbos mentis et accipe in manum rasorium , calcem et calamum, ut quod superest radas, et quod non est desuper addas, inproprie dicta proprietate muta ; ut sic mea inscientia tua sublevetur facecia. Non enim ab amico corrigi erubesco, qui etiam ab amicis nimio affectu emendari exposco. Continet autem hic liber primus Boemorum gesta, prout mihi scire licuit, digesta usque ad tempora primi Bracislavi filii ducis Odalrici . [Col.0058A] Annos autem dominicae incarnationis idcirco a temporibus Borivoy primi ducis catholici ordinare coepi, quia in initio hujus libri nec fingere volui, nec cronicam reperire potui, ut, quando vel quibus gesta sint temporibus scirem, quae ad praesens recitabis in sequentibus. Vale et tuo jussu aut me ad cetera evolvenda praecingam, aut ibi gradum sistam et meis ineptis modum figam coeptis.Vive, vale, mea ne rennues optata, set imple.Est autem haec chronica composita regnante quarto Heinrico Romano imperatore, et gubernante sanctam ecclesiam Dei papa Kalisto sub temporibus ducis Boemorum Wladizlay , simul et praesulis Pragensis ecclesiae Hermanni, ut in sequentibus datur omnibus scire volentibus, quibus sint acta annis Christi vel indictionibus.INCIPIT PRIMUS LIBELLUS IN CHRONICAM BOEMORUM QUAM COMPOSUIT COSMAS PRAGENSIS ECCLESIAE DECANUS[Col.0057][Col.0057B] 1. Post diluvii effusionem, post virorum maligna mente turrim aedificantium confusionem, humanum genus, quod tum fere constabat in 72 viris, pro tam illicitis et temerariis ausis cum divina ultione quot capita virorum tot in diversa linguarum genera dividerentur, sicut historica relatione didicimus, unusquisque eorum vagus et profugus, longe lateque dispersi, per diversa spacia terrarum errabant, ac de die in diem corpore decrescentes, in generationes et generationes multipliciter crescebant. Unde humanum genus, Dei nutu omnia disponente, in tantum diffusum est per orbem terrae, ut post multa secula tandem has etiam in partes deveniret Germaniae: cum enim omnis illa [Col.0058B] regio sub arctoo axe Thanaytenus et usque ad occiduum sita, licet in ea singula propriis loca nominibus nuncupentur, generali tamen vocabulo Germania vocitatur . Ad hoc ista retulimus, ut nostrae intentionis melius exequi possimus propositum. Veruntamen interim, priusquam ad exordium narrationis veniamus, situm terrae hujus Boemicae , et unde nomen sit sortita, breviter exponere temptabimus.2. In divisione orbis secundum geometricos Asia nomine sub suo dimidium mundi obtinuit, et dimidium Europa et Affrica . In Europa sita est Germania, cujus in partibus versus aquilonalem plagam est locus late nimis diffusus , cinctus undique[Col.0059A] montibus per gyrum, qui mirum in modum extenduntur totius terrae per circuitum, ut in aspectu oculorum quasi unus et continuus mons totam illam terram circucat et muniat. Hujus terrae superficiem tunc temporis vastae tenebant solitudines nemorum sine habitatore hominum; nimis tamen sonorae erant examinibus apum et diversarum modulationibus volucrum.Ferae silvarum innumerae ceu maris harenae , vel quot sunt stellae in aethere , nec ab ullo per territae errabant per devia terrae, et bestiarum gregibus vix sufficiebat tellus. Ad numerum locustarum aestate per arva saltantium, vix poterant aequiparare armenta jumentorum. Aquae illic nimis perspicuae et ad humanos usus sanae; similiter et[Col.0059B] pisces, suaves et ad comedendum salubres. Mira res, et unde perpendere potes quam in alto aere haec pendeat regio, cum nulla peregrina hanc influat aqua , set quotquot amnes, parvi et immanes ex diversis montibus orti, a majori aqua quae dicitur Labe recepti, usque aquilonale fluunt in mare. Et quia haec regio tempore in illo intemptata jacebat aratro, et homo qui temptaret adhuc eam non intrarat, de fertilitate sive sterilitate ejus magis placuit tacere, quam inexpertam rem dicere. Has solitudines quisquis fuit ille hominum--- incertum est quot in animabus---postquam intravit, quaerens loca humanis habitationibus oportuna, montes, valles, tesqua, tempe visu sagaci perlustravit, et ut reor, circa montem Rip , inter duos [Col.0059C] fluvios, scilicet Ogram et Wlitavam , primas posuit sedes, primas fundavit et aedes, et quos in humeris secum apportarat , humi sisti penates gaudebat. Tunc senior, quem alii quasi dominum comitabantur, inter cetera suos sequaces [Col.0060A] sic affatur: O socii non semel mecum graves labores per devia nemorum perpessi , sistite gradum , vestris penatibus litate libamen gratum, quorum opem per mirificam hanc vobis olim fato praedestinatam tandem venistis ad patriam. Haec est illa, haec est illa terra, quam saepe me vobis promisisse memini, terra obnoxia nemini, feris et volatilibus referta, nectare mellis et lactis humida, et ut ipsi perspicitis, ad habitandum aere jocunda. Aquae ex omni parte copiosae, et ultra modum piscosae. Hic vobis nichil deerit, quia nullus vobis oberit . Set cum haec talis, tam pulchra ac tanta regio in manibus vestris sit, cogitate aptum terrae nomen quod sit. Qui mox quasi ex divino commoniti oraculo: Et unde, inquiunt, melius vel aptius nomen inveniemus, quam, [Col.0060B] quia tu o pater diceris Boemus, dicatur et terra Boemia? Tunc senior motus sociorum augurio, coepit terram osculari prae gaudio, gaudens eam ex suo nomine nuncupari; et surgens ac utrasque palmas tendens ad sidera , sic orsus est loqui: Salve, terra fatalis, mille votis quaesita nobis, olim diluvii tempore viduata homine, nunc, quasi monimenta hominum, nos conserva incolomes, et multiplices nostram sobolem a progenie in progenies.3. Quorum autem morum, quam honestorum vel quantae simplicitatis et quam admirandae probitatis tunc temporis fuerint homines, quamque inter se fideles et in semetipsos misericordes, cujus etiam modestiae, sobrietatis, continentiae, si quis his modernis hominibus valde contraria imitantibus[Col.0060C] pleno ore narrare temptaverit, in magnum deveniret fastidium . Propterea haec praetermittimus, et pauca, ac quae sunt vera, illius primae aetatis de qualitate dicere cupimus. Felix nimium erat aetas illa, modico contenta sumptu, nec tumido inflata fastu . Cereris et Bachi munera haud norant quia neque erant. Sera prandia solvebant glande vel ferina carne. Incorrupti latices haustus dabant salubres. Ut solis splendor vel aquae humor, sic arva et nemora, quin etiam et ipsa connubia erant illis communia[Col.0061A] Nam more pecudum singulas ad noctes novos incunt hymeneos , et surgente aurora trium gratiarum copulam et secreta amoris rumpunt vincula; et ubi nox quemque occuparat , ibi fusus per herbam, frondosae arboris sub umbra dulces carpebat somnos. Lanae vel lini eis usus ac vestis ignotus, hieme ferinis aut ovinis pellibus utuntur pro vestibus. Nec quisquam meum dicere norat , set ad instar monasticae vitae, quicquid habebant, nostrum ore, corde et opere sonabant. Ad stabula non erant repagula, nec portam inopi claudebant, quia neque fur, neque latro, neque inops quisquam erat; nullum scelus aput eos furto gravius et latrocinio. Nullius gentis arma videre, tantummodo sagittas, et has propter feriendas feras [Col.0061B] habuere. Quid plura? Proh dolor! prospera in contraria, communia in propria cedunt; securam paupertatem olim amabilem quasi coenosam rotam vitant et fugiunt, quia amor habendi saevior ignibus Aethnae in omnibus ardet. His ac talibus malis emergentibus, de die in diem pejus et pejus injuriam, quam nemo prius inferre norat, alter ab altero sibi illatam patienter sufferebat, et cui querimoniam suam apploraret, judicem nec principem habebat. Post haec quicumque in sua tribu vel generatione, persona, moribus potior et opibus honoratior habebatur, sine exactore, sine sigillo , spontanea voluntate ad illum confluebant , et de dubiis causis ac sibi illatis injuriis salva libertate disputabant . Inter quos vir quidam oriundus extitit nomine [Col.0061C] Crocco , ex cujus vocabulo castrum jam arboribus obsitum in silva, quae adjacet pago Stibrene , situm esse dinoscitur. Vir fuit hic in suis generationibus ad unguem perfectus, rerum secularium opulentia praeditus , judiciorum in deliberatione discretus, ad quem tam de propriis tribubus quam ex totius provinciae plebibus velut apes ad alvearia, ita omnes ad dirimenda convolabant judicia. Hic tantus vir ac talis, expers virilis fuit prolis; genuit tamen tres natas, quibus natura [Col.0062A] non minores, quam solet viris, sapientiae dedit divitias.4. Quarum major natu nuncupata est Kazi, quae Medeae Colchicae herbis et carmine nec Paeonio magistro arte medicinali cessit; quia saepe Parcas cessare interminali ab opereIpsaque fata sequi fecit sua carmine jussa. Unde et incolae hujus terrae, quando aliquid est perditum, et quod se posse rehabere desperant, tale proverbium de ea ferunt: Illud nec ipsa potest recuperare Kazi.Ad Cereris natam haec est ubi rapta tyrannam , ejus usque hodie cernitur tumulus, ab incolis terrae ob memoriam suae dominae nimis alte congestus, super ripam fluminis Mse , juxta[Col.0062B] viam qua itur in partes provinciae Bechin , per montem qui dicitur Osseca .Laude fuit digna set natu Tetcka secunda,Expers et maris, emunctae femina naris , quae ex suo nomine Tethin castrum natura loci firmissimum, praeruptae rupis in culmine juxta fluvium Msam aedificavit. Haec stulto et insipienti populo Oreadas , Driadas , Amadriadas adorare et colere, et omnem superstitiosam sectam ac sacrilegos ritus instituit et docuit; sicut hactenus multi villani velut pagani, hic latices seu ignes colit, iste lucos et arbores aut lapides adorat, ille montibus sive collibus litat, alius quae ipse fecit ydola surda et muta rogat et orat, ut domum suam et se ipsum regant. Tertia[Col.0062C] natu minor set prudentia major, vocitata est Lubossa , quae etiam urbem tunc potentissimam juxta silvam quae tendit ad pagum Stebecnam construxit, et ex suo nomine eam Lubossin vocitavit . Haec fuit inter feminas una prorsus femina in consilio provida, in sermone strennua, corpore casta, moribus proba, ad dirimenda populi judicia nulli secunda, omnibus affabilis set plus amabilis, feminei sexus decus et gloria, dictans negotia providenter virilia. Set quia nemo ex omni [Col.0063A] parte beatus , talis ac tantae laudis femina, heu dira conditio humana! fuit phitonissa . Et quia populo multa et certa praedixit futura, omnis illa gens commune consilium iniens , patris ejus post necem hanc sibi praefecit in judicem . Ea tempestate inter duos cives, opibus et genere eminentiores et qui videbantur populi esse rectores, orta est non modica litigio agri contigui de termino . Qui in tantum proruperunt in mutuam rixam, ut alter alterius spissam unguibus volaret in barbam, et nudis convitiis semetipsos turpiter digito sub nasum confundentes, intrant bachantes curiam, ac non sine magno strepitu adeunt dominam, et ut ratione justitiae dubiam inter eos dirimat causam suppliciter rogant. Illa interim, ut est lasciva [Col.0063B] mollities mulierum quando non habet quem timeat virum, cubito subnixa, ceu puerum enixa, alte in pictis stratis nimis molliter accubabat . Cumque per callem justitiae incedens , personam hominum non respiciens , totius controversiae inter eos ortae causam ad statum rectitudinis perduceret, tunc is, cujus causa in judicio non obtinuit palmam, plus justo indignatus terque quaterque caput concussit, et more suo terram ter baculo percussit, ac barbam pleno ore saliva conspergens exclamavit : O injuria viris haud toleranda! femina rimosa virilia judicia mente tractat dolosa. Scimus profecto quia femina sive stans seu in solio residens parum sapit , quanto minus cum in stratis accubat? Revera tunc [Col.0063C] magis est ad accessum mariti apta, quam dictare militibus jura. Certum est enim, longos esse crines omnibus set breves sensus mulieribus. Satius est mori, quam viris talia pati. Nos solos obprobium nationibus et gentibus destituit natura, quibus deest rector et virilis censura, et quos premunt feminea jura. Ad haec domina illatam sibi contumeliam dissimulans, et dolorem cordis femineo pudore celans, subrisit et: Ita est, inquit, ut ais; femina sum, femina vivo, set [Col.0064A] ideo parum sapere vobis videor, quia vos non in virga ferrea judico , et quonian sine timore vivitis, merito me despicitis. Nam ubi timor est, ibi et honor. Nunc autem necesse est valde, ut habeatis rectorem femina fortiorem . Sic et columbae olim albiculum milvum , quem sibi elegerant in regem, spreverunt, ut vos me spernitis, et accipitrem multo fortiorem sibi ducem praefecerunt, qui fingens culpas tam nocentes quam innocentes coepit necare et ex tunc usque hodie vescitur columbis accipiter. Ite nunc domum, ut quem vos cras eligatis in dominum, ego assumam mihi in maritum. Interea praedictas advocat sorores, quas non impares agitabant furores, quarum magica arte et propria ludificabat populum per omnia; ipsa enim Lubossa [Col.0064B] fuit, sicut praediximus, phitonissa, ut Chumaea Sybilla, altera venefica ut Cholchis Medea, tertia malefica ut Aeaeae Circes . Illa nocte quid consilii inierint illae tres Eumenides, aut quid secreti egerint, quamvis ignotum fuerit, tamen omnibus luce clarius mane patuit, cum soror earum Lubossa et locum ubi dux futurus latuit, et quis esset, nomine indicavit. Quis enim crederet quod de aratro sibi ducem praerogarent? Aut quis sciret, ubi araret qui rector populi fieret? Quid enim phitonicus furor nescit? Aut quid est, quod magica ars non efficit ? Potuit Sybilla Romano populo seriem fatorum fere usque in diem judicii praedicere, quae etiam, si fas est credere, de Christo vaticinata est, sicut quidam doctor in sermone suae praedicationis versus Virgilii [Col.0064C] ex persona Sibyllae de adventu Domini compositos introducit. Potuit Medea herbis et carmine saepe e coelo Hyperionem et Berecinthiam deducere; potuit ymbres, fulgura et tonitrua elicere de nubibus; potuit regem Eiacum de sene facere juvenem. Carmine Circes socii Ulixis conversi sunt in diversas ferarum formas, et rex Picus in volucrem, quae nunc dicitur picus. Quid mirum? Quanta egerunt artibus [Col.0065A] suis magi in Aegipto? qui pene totidem mira carminibus suis fecerunt, quot Dei famulus Moyses ex virtute Dei exhibuisse perhibetur. Hactenus haec.5. Postera die, ut jussum fuerat, sine mora convocant coetum, congregant populum; conveniunt simul omnes in unum, femina residens in sublimi solio concionatur ad agrestes viros : O plebs miseranda nimis, quae libera vivere nescit, et quam nemo bonus nisi cum vita amittit, illam vos non inviti libertatem fugitis, et insuetae servituti colla sponte submittitis. Heu tarde frustra vos poenitebit, sicut poenituit ranas , cum y‡rus , quem sibi fecerant regem, eas necare coepit. Aut si nescitis, quae sunt jura ducis, temptabo vobis ea verbis dicere paucis. Inprimis facile est ducem ponere, set[Col.0065B] difficile est positum deponere; nam qui modo est sub vestra potestate, utrum eum constituatis ducem an non, postquam vero constitutus fuerit, vos et omnia vestra erunt ejus in potestate. Hujus in conspectu vestra febricitabunt genua, et muta sicco palato adhaerebit lingua. Ad cujus vocem prae nimio pavore vix respondebitis: ÇIta domine, ita domine ,È cum ipse solo suo nutu sine vestro praejudicio hunc dampnabit, et hunc obtruncabit, istum in carcerem mitti, illum praecipiet in patibulo suspendi. Vos ipsos , et ex vobis quos sibi libet, alios servos, alios rusticos, alios tributarios, alios exactores, alios tortores, alios praecones, alios cocos seu pistores aut molendinarios faciet. Constituet etiam sibi tribunos, centuriones, villicos, cultores vinearum simul [Col.0065C] et agrorum, messores segetum, fabros armorum, sutores pellium diversarum et coriorum. Filios vestros et filias in obsequiis suis ponet; de bubus etiam et equis sive equabus seu peccoribus vestris optima quaeque [Col.0066A] ad suum palatium tollet. Omnia vestra quae sunt potiora , in villis, in campis, in agris, in pratis, in vineis auferet, et in usus suos rediget. Quid multis moror? Aut ad quid haec, quasi vos ut terream, loquor? Si persistitis in incepto et non fallitis voto, jam vobis et nomen ducis et locum ubi est indicabo. Ad haec vulgus ignobile confuso exultat clamore; omnes uno ore ducem sibi poscunt dari. Quibus illa: En, inquit, en ultra illos montes---et monstravit digito montes---est fluvius non adeo magnus nomine Belina , cujus super ripam dinoscitur esse , villa, nomine Stadici . Hujus in territorio est novale unum, in longitudine et in latitudine 22 passuum, quod mirum in modum, cum sit inter tot agnos in medio [Col.0066B] positum, ad nullum tamen pertinet agrum . Ibi dux vester duobus variis bubus arat; unus bos praecinctus est albedine et albo capite , alter a fronte post tergum albus, et pedes posteriores habens albos. Nunc, si vobis placet, meum accipite thalarium et clamidem ac mutatoria duce digna, et pergite ac mandata populi atque mea referte viro, et adducite vobis ducem et mihi maritum. Viro nomen est Premizl , qui super colla et capita vestra jura excogitabit plura---nam hoc nomen latine sonat praemeditans vel superexcogitans --- Hujus proles postera hac in omni terra in aeternum regnabit et ultra.6. Interea destinantur qui jussa dominae et plebis ad virum perferant nuncii; quos ut vidit domina[Col.0066C] quasi inscios de via cunctari: Quid, inquit, cunctamini? Ite securi, meum equum sequimini, ipse vos ducet recta via et reducet, quia ab illo non semel illa via est trita. Vana volat fama, nec non et opinio falsa, quod ipsa domina equitatu phantasmatico semper in noctis conticinio solita sit ire illo, et redire prae gallicinio:quod Judaeus credat Apella . Quid tamen ? Procedunt nuncii sapienter indocti, vadunt scienter nescii, vestigia sequentes equi. Jamque montes transierant, jam jamque adpropinquabant villae ad [Col.0066C] quam ibant, tum illis puer unus obviam currit, quem interrogantes aiunt : Heus bonae indolis puer, estne villa ista nomine Stadici : aut si est in illa vir nomine Premizl?---Ipsa est, inquit, quam [Col.0067A] quaeritis villa, et ecce vir Premizl prope in agro boves stimulat, ut, quod agit, citius opus peragat. Ad quem nuncii accedentes inquiunt: Vir fortunate, dux nobis diis generate!Et, sicut mos est rusticis, non sufficit semel dixisse, set inflata bucca ingeminant Salve dux, salve , magna dignissime laude, Solve boves, muta vestes, ascende caballum!Et monstrant vestes sternuntque caballum. Domina nostra Lubossa et plebs universa mandat, ut cito venias, et tibi ac tuis nepotibus fatale regnum accipias. Omnia nostra et nos ipsi in tua manu sumus, te ducem, te judicem, te rectorem, te protectorem, te solum nobis in dominum eligimus. Ad quam vocem vir prudens , quasi futurorum inscius , [Col.0067B] substitit, et stimulum quem manu gestabat in terram fixit, et solvens boves: Ite illuc inde venistis! dixit; qui statim citius dicto ab oculis evanuerunt, et nusquam amplius comparuerunt. Corilus autem , quam humi fixit, tres altas propagines, et quod est mirabilius, cum foliis et nucibus produxit. Viri autem illi videntes haec talia ita fieri, stabant obstupefacti. Quos ille grata vice hospitum invitat ad prandium, et de pera subere contexta excutit mucidum panem et formatici partem, et ipsam peram in cespite pro mensa et super rude textum ponit et caetera . Interea dum prandium sumunt , dum aquam de amphora bibunt, duae propagines sive virgulta duo aruerunt et ceciderunt, set tertia multo altius et latius accrescebat. [Col.0067C] Unde hospitibus major excrevit admiratio cum timore. Et ille: Quid admiramini? inquit. Sciatis ex nostra progenie multos dominos nasci, set unum semper dominari. Atqui si domina vestra non adeo de hac re festinaret, set per modicum tempus currentia fata expectaret, ut pro me tam cito non mitteret: quot natos heriles natura proferret, tot dominos terra vestra haberet.7. Post haec indutus veste principali et calciatus calciamento regali, acrem ascendit equum arator; tamen suae sortis non inmemor, tollit secum suos coturnos ex omni parte subere consutos, quos fecit servari in posterum, et servantur Wissegrad in camera ducis usque hodie et in sempiternum. Factum[Col.0067D] est autem, dum per compendia viarum irent, nec tamen adhuc illi nuncii ceu ad novitium [Col.0068A] dominum familiarius loqui auderent, set sicut columbae, si quando aliqua peregrina ad eas accedit, inprimis eam pavescunt, et mox in ipso volatu eam assuefaciunt et eam quasi propriam faciunt et diligunt; sic illi cum fabularentur equitantes et sermocinationibus iter adbreviarent, ac jocando per scurilia verba laborem fallerent, unus, qui erat audacior et lingua promptior: O domine, dic, inquit, nobis, ad quid hos coturnos subere consutos et ad nichilum nisi ut projiciantur aptos nos servare fecisti, non satis possumus admirari. Quibus ille: Ad hoc inquit eos feci et faciam in aevum servari, ut nostri posteri sciant, unde sint orti, et ut semper vivant pavidi et suspecti, nec homines a Deo sibi commissos injuste opprimant per [Col.0068B] superbiam, quia facti sumus omnes aequales per naturam. Nunc autem et mihi liceat vos vicissim percontari utrum magis laudabile est, de paupertate ad dignitatem provehi, an de dignitate in paupertatem redigi? Nimirum respondebitis mihi, melius esse provehi ad gloriam, quam redigi ad inopiam. Atqui sunt nonnulli parentela geniti ex nobili, set post ad turpem inopiam redacti et miseri facti; cum suos parentes gloriosos fuisse et potentes aliis praedicant, haud ignorant, quod semetipsos inde plus confundunt et deturpant, cum ipsi per suam hoc amiserunt ignaviam, quod illi habuerunt per industriam. Nam fortuna semper hanc ludit aleam sua rota, ut nunc hos erigat ad summa, nunc illos mergat in infima. Unde fit, ut dignitas terrena, quae erat aliquando ad [Col.0068C] gloriam, amissa sit ad ignominiam. At vero paupertas per virtutem victa, non se celat sub pelle lupina, set victorem suum tollit ad sydera, quem olim secum traxerat ad infera .8. Postea vero quam iter emensi fuerant, et jam jamque prope ad urbem venerant, obviam eis domina stipata suis satellitibus accelerat, et inter se consertis dextris cum magna laetitia tecta subeunt, thoris discumbunt, Cerere et Bacho corpora reficiunt, cetera noctis spatia Veneri et Himenaeo indulgent. Hic vir, qui vere ex virtutis merito dicendus est vir, hanc efferam gentem legibus frenavit, et indomitum populum imperio domuit, et servituti qua nunc premitur subjugavit, atque omnia[Col.0068D] jura quibus haec terra utitur et regitur, solus cum sola Lubossa dictavit .[Col.0069A] 9. Inter haec primordia legum quadam die praedicta domina, phitone concitata, praesente viro suo Premizl et aliis senioribus populi astantibus, sic est vaticinata : Urbem conspicio fama quae sydera ianget, Est locus in silva, villa qui distat ab ista Terdenis stadiis, quem Wlitava terminat undis.Hunc ex parte aquilonali valde munit valle profunda rivulus Brusnica ; at australi ex latere latus mons nimis petrosus, qui a petris dicitur Petrin , supereminet loca. Loci autem mons curvatur in modum delphini marini porci, tendens usque in praedictum amnem. Ad quem cum perveneritis, invenietis hominem in media silva limen domus operantem. Et quia ad humile limen etiam [Col.0069B] magni domini se inclinant, ex eventu rei urbem quam aedificabitis, vocabitis Pragam . Hac in urbe olim in futurum binae aureae ascendent olivae, quae cacumine suo usque ad septimum penetrabunt coelum, et per totum mundum signis et miraculis coruscabunt. Has in hostiis et muneribus colent et adorabunt omnes tribus terrae Boemiae nationes reliquae. Una ex his vocabitur Major Gloria, altera Exercitus Consolatio . Plura locutura erat, si non fugisset spiritus pestilens et prophetans a plasmate Dei. Continuo itur in antiquam silvam, et reperto dato signo in praedicto loco urbem, totius Boemiae dominam, aedificant Pragam. Et quia ea tempestate virgines hujus terrae sine jugo pubescentes, veluti Amazones militaria arma affectantes [Col.0069C] et sibi ductrices facientes, pari modo uti tirones militabant, venationibus per silvas viriliter insistebant, non eas viri, set ipsaemet sibi viros, quos et quando voluerunt, accipiebant; et sicut gens Scitica Plauci sive Picenatici, vir et femina in habitu nullum discrimen habebant. Unde in tantum [Col.0070A] feminea excrevit audacia, ut in quadam rupe, non longe a praedicta urbe, oppidum natura loci firmum sibi construerent, cui a virginali vocabulo inditum est nomen Divin . Quod videntes juvenes, contra eas nimio zelo indignantes, multo plures insimul conglobati non longius quam unius buccinae in altera rupe inter arbusta aedificant urbem, quam moderni nuncupant Wissegrad, tunc autem ab arbustis traxerat nomen Hrasten . Et quia saepe virgines solertiores ad decipiendos juvenes fiebant , saepe autem juvenes virginibus fortiores existebant, modo bellum, modo pax inter eos agebatur. Et dum interposita pace potiuntur, placuit utrisque partibus ut componerent cibis et potibus simbolum, et per [Col.0070B] tres dies sine armis sollempnem insimul agerent ludum in constituto loco. Quid plura? Non aliter juvenes cum puellis ineunt convivia, ac si lupi rapaces quaerentes edulia , ut intrarent ovilia. Primum diem epulis et nimiis potibus hylarem ducunt.Dumque volunt sedare sitim, sitis altera crevit,Laetitiamque suam juvenes vix noctis ad horam differunt:Nox erat et coelo fulgebat luna sereno ;Inflans tunc lituum, dedit unus eis ita signum, dicens: ??Lusistis satis, edistis satis atque bibistis; ?Surgite, vos rauco clamat Venus aurea sistro .?Moxque singuli singulas rapuere puellas. Mane[Col.0070C] autem facto, jam pacis inito pacto, sublatis Cerere et Bacho ex earum oppido , muros Lemniaco vacuos indulgent Vulcano. Et ex illa tempestate, post obitum principis Lubossae, sunt mulieres nostrates virorum sub potestate. Sed quoniam omnibus [Col.0071A] Ire quidem restat, Numa quo devenit et Ancus ,Premizl jam plenus dierum, postquam jura instituit legum, quem coluit vivus ut deum, raptus est ad Cereris generum . Cui Nezamizl successit in regnum. Hunc ubi mors rapuit, Mnata principales obtinuit fasces. Quo decedente ab hac vita, Vogen suscepit rerum gubernacula. Hujus post fatum Unezlau rexit ducatum. Cujus vitam dum rumpunt Parcae, Crezomisl locatur sedis in arce . Hoc sublato e medio, Neclan ducatus potitur solio. Hic ubi vita decessit , Gostivit throno successit. Horum igitur principum de vita aeque et morte siletur, tum quia ventri et somno dediti, inculti et indocti assimilati sunt peccori, [Col.0071B] quibus profecto contra naturam corpus voluptati, anima fuit oneri ; tum quia non erat illo in tempore, qui stilo acta eorum commendaret memoriae. Set sileamus de quibus siletur, et redeamus unde paulo deviavimus .10. Gostivit autem genuit Borwoy , qui primus dux baptizatus est a venerabili Metudio episcopo in Moravia, sub temporibus Arnolfi imperatoris, et Zuatopluk ejusdem Moraviae regis . Nec superfluum esse judicavimus , quod referente fama audivimus, huic operi nostro hoc in loco summatim literarum apicibus inserere bellum, quodque olim antea retro dierum, tempore ducis[Col.0072A] Neclan in campo qui dicitur Turzco consertum est inter Boemos et Luczanos , qui nunc a modernis ab urbe Satec vocitantur Satcenses . Unde autem antiquitus nuncupetur ea natio Luczano, nolumus praeterire sub silentio. Quippe illa distinguitur provincia quinque regionibus locorum per compendia. Prima regio est sita circa rivum nomine Gutna . Secunda ex utraque parte est fluvii Uzka . Tercia extenditur per circuitum torrentis Bocnica . Quarta, quae et silvana dicitur, sita est infra terminos fluminis Msa . Quinta , quae in medio est, dicitur Luka : pulcherrima visu et utillima usu ac uberrima satis, nec non habundantissima pratis, unde et nomen ipsa regio traxit, [Col.0072B] quia luca latine pratum dicitur . Et quoniam haec regio primum, longe antequam Satec urbs condita foret, est inhabitata hominibus, recte ejus incolae sunt a regione Luczane nuncupati . His praefuit dux nomine Wlaztizlav , vir bellicosus et in bellicis armis animosus , ac consiliis supra modum dolosus, satisque in praeliis felix potuisset dici, si sors suprema non clausisset eum fine infelici. Nam contra Boemos frequenter susceperat bellum, et semper Marte secundo atque diis auspicibus praevaluerat, terramque eorum saepe ingressus cedibus, incendiis ac rapinis crudeliter devastarat , et ipsos populi primates in tantum [Col.0073A] praesidiis attenuaverat , ut parvo clausi in oppido, quod dicitur Levigradec , hostium incursiones timerent oppido. Hic condidit urbem, quam appellavit nomine suo Wlaztizlav , inter duos montes Meduez et Pripek , scilicet in confinio duarum provinciarum Belina et Lutomerici , et posuit in ea viros iniquos, ob insidias utriusque populi, quia hii adjuvabant partes Boemorum. Et sicut in omni vicissitudine rerum prosperitas elevat, adversitas humiliat cor hominum, ex nimia quam semper obtinuit in praeliis prosperitate , exaltatum est cor ducis et elevatum, ut mente feroci exardesceret omnem Boemiam ad obtinendum. Ah ! mens hominum ignara futurorum saepe suo fallitur augurio, saepe fit, quod [Col.0073B] ante ruinam cor extollitur , sicut ante letitiam saepe humiliatur. Mox tumido inflatus fastu superbiae, scire volens virtus sua quantae sit potentiae, mittit gladium per omnes fines tocius provinciae, hac conditione principalis sentenciae, ut quicunque corporis statura praecellens gladii mensuram segnius jusso egrederetur ad pugnam, procul dubio puniretur gladio. Quos cicius dicto ut vidit in condicto coadunatos loco, stans in medio aggere, corona vulgi septus, clippeo subnixus, manu ensem vibrans, sic est exorsus: O milites, quibus ultima in manibus est victoria , olim non semel vicistis, jam actum agitis. Quid opus est armis? Arma ad speciem militiae portare faciatis. Quin potius falcones , nisos, herodios et omne hujusmodi genus [Col.0073C] volatilium, quod magis aptum est ad jocunditatem et ludum, tellite vobiscum, quibus carnes inimicorum, si forte sufficient, dabimus ad vescendum. Teste Marte deo et mea domina Bellona, quae mihi fecit omnia bona, per capulum ensis mei juro quem manu teneo, quod pro infantibus eorum catulos canum ponam ad ubera matrum. Levate signa, tollite moras; semper nocuit differre paratis . Ite jam velociter [Col.0074A] et vincite feliciter. Exoritur clamer ad aethera utilis et inutilis , fortis et vilis , potens et inpotens, perstrepunt arma , saltat scabiosa equa, ut acer equus in pugna.11. Interea quaedam mulier, una de numero Eumenidum, vocans ad se privinum , qui jam iturus erat ad praelium. Quamvis, inquit, non est naturale novercis, ut benefaciant suis privignis, tamen non immemor consortii tui patris, cautum te faciam, quo possis vivere si vis. Scias Boemorum strigas sive lemures nostras praevaluisse votis Eumenides, unde nostris usque ad unum interfectis, dabitur Boemiis victoria .Hanc tu, quo tandem valeas evadere cladem, quem in primo congressu interficies tibi adversantem,[Col.0074B] utramque sibi abscidens aurem, mitte in tuam bursam, et inter utrosque pedes equi in modum crucis evaginato ense terram lineabis. Hoc enim faciens invisibiles ligaturas laxabis, quibus ira deorum vestri equi obligati deficient et cadent , quasi ex longo itinere fatigati, moxque insiliens equum, terga vertes , et si magnus post te fragor ingruerit, nunquam retro aspicias, fugam sed acceleres, atque ita tu solus vix effugies. Nam qui dii vobiscum comitabantur in praelium, versi sunt in auxilium inimicis vestris . A contra Boemis resistere non valentibus, hostibus quippe jam tociens triumphantibus , una Salus erat victis nullam sperare salutem . Sed sicut semper infideles homines, et eo ad malum [Col.0074C] proniores , ubi deficiunt vires et bonae artes, ilico ad deteriores pravitatis vertuntur partes: haud aliter gens ista vanis sacris dedita, plus mendaciis credula, jam desperantes viribus et armis militaribus, quandam adeunt sortilegam et consulunt eam atque instant ut edicat .Quid opus sit facto in tali discrimine rerum,Aut quos eventus futurum obtineat bellum.[Col.0075A] Illa, ut erat plena Phitone, ambigua non tenuit eos diu verborum ambage: Si vultis, inquit, triumphum victoriae consequi, oportet vos prius jussa Deorum exsequi. Ergo litate diis vestris asinum, ut sint et ipsi vobis in asylum. Hoc votum fieri summus Jupiter, et ipse Mars sororque ejus Bellona, atque gener Cereris jubet. Queritur interim miser asellus et occiditur, et, ut jussum fuerat, in mille millies frusta conciditur, atque ab universo exercitu cicius dicto consumitur . Quibus ita esu animatis asinino ---res similis prodigio---cerneres laetas phalanges et viros mori promptos ut silvaticos porcos; et sicut post aquosam nubem fit sol clarior et visu jocundior, ita post nimiam inerciam exercitus ille fuit alacrior et ad pugnam audatior.[Col.0075B] 12. Interea dux eorum Neclan , tepore pavidior et pardo fuga velocior, pugnam inminentem pertimuit, et ficta infirmitate in castro supradicto delituit. Quid facerent membra sine capite, aut milites in praelio sine duce? Erat ea tempestate quidam vir praecipuus honestate corporis, aetate et nomine Tyro, et ipse post ducem secundus inperio , qui ad occursum mille obpugnantium in praelio nullum timere, nemini scivit cedere. Hunc dux clam ad se vocat et praecipit ut arma sua induat, et paucis clientibus id scientibus , herilem equum jubet ut ascendat, atque vice sui milites ad pugnam praecedat, quae non longe ab urbe, sed quasi duobus stadiis distabat. Ventum erat ad campum ab utrisque [Col.0075C] exercitibus condictum; sed prius Boemi praeoccupant collem in medio campo eminentem, unde et hostes praeviderent adventantes , et is qui aestimabatur dux, stans in eminentiori loco, concionaretur ad milites Tyro: Si fas, inquit, esset duci verbis addere virtutem militibus multiplicibus vos tenerem sermonum ambagibus. Sed quia hostis ad oculum stat, et breve tempus ad exortandum extatFas mihi sit vos vel paucis succendere dictis. Omnibus in bello dimicandi par est devotio, sed impar vincendi ratio . Illi paucorum pugnant pro[Col.0076A] gloria, nos pro patria dimicamus et populi atque nostra libertate et salute ultima; illi ut rapiant aliena, nos ut defendamus dulcia pignera et cara connubia. Confortamini , et estote viri. Nam deos vestros quos actenus habuistis offensos, placastis votis quibus placari voluerunt. Ergo timorem eorum ne timueritis, quia , quibus in praelio timor officit animo, maximo versantur in periculo; audatia autem habetur pro muro , audacibus et ipsi dii auxiliantur. Credite mihi, ultra illa castra vestra salus posita est et gloria. At si terga hostibus vertitis, mortem tamen non effugietis. Set utinam mortem! verum pejus morte agetur; conjuges vestras in conspectu vestro violabunt, et in sinu earum infantes ferro trucidabunt, et ad lactandum eis catulos dabunt, [Col.0076B] quia victis una est virtus, victoribus nil denegare. Interea dux Lucensis, ferocissimus mente, cum superbissima gente, quibus et hodie a malo innatum est superbire , veniens ex adverso, ut vidit hostes non cedere loco, jubet suos paulisper stare illico, et quasi condolens super fata inimicorum, his dictis acuit animos suorum : O miserabiles timidorum hominum manes, frustra prendunt colles, quibus desunt vires et bellicae artes, nec juvat collis, si est virtus debilis. Cernitis, quia in planis vobis non audent occurrere campis, nimirum si non fallor, jam fugere parant. Sed vos, priusquam fugiant , irruite super eos inpetu repentino, et sub pedibus vestris ceu frivola stipularum ut conterantur, faciae more solito. Parcite ne ignavorum sanguine polluatis [Col.0076C] fortia tela, sed pocius submittite quae portatis volatilia, ut perterrefaciatis falconibus pavidas acies ut columbas. Quod ut factum est, tanta fuit densitas diversarum avium, ut sub pennis earum obscuraretur aer velut sub aquosa nube, vel nigrae tempestatis tempore. Hoc cernens intrepidus Tyro, coeptum interrumpens colloquium ad suos dixit : Si forte contigerit me mori in praelio, sepelite me in hoc colliculo, et construite mausoleum mihi in secula memoriale. Unde et hodie nominatur militis acerrimi bustum Tyri . Moxque prosiliens ceu maxima moles rupis, quae fulmine rupta [Col.0077A] de summitate alti montis fertur per abrupta loca, sternens omnia obstacula, haud aliter ruit fortissimus [Col.0078A] heros Tyro in confertissimos hostium cuneos . [Col.0077A] Ac veluti, si quis in horto tenera papavera succideret ferro, ita obstantium metit ense capita hostium; donec plenus astilibus, quasi herinatius, in media strage super magnam struem occisorum cecidit. Incertum est, quis, a quo, vel quali vulnere quisque[Col.0077A] ceciderit, nisi hoc solum scimus pro certo, quia Boemi potiti sunt triumpho, Lucensibus omnibus interfectis usque ad unum , praeter illum videlicet quem noverca olim praemonuerat euntem ad praelium. Isque dum jussa peregit novercae praepeti elapsus fuga, dumque concitus venerit ad domum, ecce uxor sua plangebatur defuncta. Quam ut videret vir suus, dum discooperuisset faciem ejus [Col.0077B] ---res similes fictae---visum est funus habere in femineo pectore vulnus et abscisas aures. Tunc vir recolens quod factum fuerat in praelio, protulit aures de bursa cruentis cum inauribus, atque recognovit hanc fuisse in specie illius quem adversantem occidit in bello.13. Post haec intrantes Boemi in terram illam et nullo resistente devastantes eam civitates destruxerunt, villas combusserunt, spolia multa acceperunt . Inter quae filium herilem apud quandam vetulam mulierem inveniunt latitantem. Quem dux ut vidit, quamvis paganus, tamen ut catholicus bonus, misericordia super eum motus aetatulae ejus et formae pepercit, et novam urbem in plano loco construens nomine Dragus super[Col.0077C] ripam fluvii Ogre juxta pagum Postolopirth , ubi nunc cernitur sanctae Mariae coenobium, tradidit civitatem et puerum pedagogo, cui antea pater suus eum commiserat, nomine Duringo qui fuit de Sribia genere , excedens hominem scelere, vir pejor pessimo et omni [Col.0078A] belua crudelior. Quod utique factum est omnium consilio comitum , ut populus qui dispersus fuerat ad filium herilem, suum quippe principem, ceu apes ad suam materculam confluerent; tum si quando resistere vellent in plano loco facile capi possent , tum quia cum viro alienigena non tam cito conspiraret plebs indigena . His ita dispositis repedant ad propria cum magna leticia, atque [Col.0078B] victrices aquilas in sua referunt stacia . Interea scelestus Zribin ille, deterior infidele, perpetrat scelus crudele. Nam quadam die piscatores nunciant stacionem piscium non modicam in placida aqua sub glatie nitida ; erat enim glacies perspicua, quam nec adhuc aura corruperat, nec pulvis commaculaverat. Tunc ille Judas secundus Durinch , ratus esse congruum tempus ad exercendam suam nequiciam, quam dudum mala mente, malo animo conceperat in domini sui necem, ait ad puerum: Eamus piscari, quem fraude parabat necare . Quo cum pervenissent, inquit : O mi dominelle, perspice natantes ecce sub glatie pisces plus quam mille. At ille, sicut erat puer, pueriliter genua flectens, dum inspicit sub glatie pisces, [Col.0078C] securus securim tenero collo excepit et cui hostis pepercit, suus eum pedagogus interfecit . Diffugiunt omnes a tali spectaculo. At ille plus quam parricida, quod non potuit uno ictu securis peragit cultello, caput suo dominello abscidens ut porcello, quod abscondens sub clamide velut domini [Col.0079A] sui pro honore, munda involvit sindone , ut ad ducem, qui sibi eum commiserat, infelix malo suo deferat. Fert sine mora funesta dona, sperans pro tali facto innumera consequi munera, et invenit ducem in Pragensi palatio cum omnibus residentem comitibus in concilio; atque optimum ratus fore, ut in conspectu omnium facinus suum referat in medium, intrat et salutat ducem, et resalutatus stans exspectat, et ut data est sibi copia fandi, dixit: En ego, en ego solus mea effeci securi, ut vos omnes dormiatis in utramque aurem securi . Saepe enim una et minima scintilla , quam incaute custos domus reliquit sub tenui favilla, excitat ignes magnos, et non solum domum, sed etiam involvit et comburit ipsos domus dominos. Hanc ego scintillam [Col.0079B] praecavens et praevidens in futurum vobis nocituram extinxi, et vos vestrosque posteros a ventura clade, quasi ex divino oraculo praemonitus, [Col.0080A] protexi. Vos autem, qui estis capita terrae, huic facto nomen invenite. Si est meritum, facite ut omnes sciant, quantum merui; aut si dicitis esse scelus, plus mihi debetis, quod vos ipsi non facitis scelus. An ideo debuistis infanti parcere, quia pater ejus vestros infantes interficere et catulos voluit ponere ad sugendum vestras conjuges? Certe nec carnes suaves rabidi nec suave lupi jus. Ecce paterni sanguinis ultor, vobis quandoquenociturus jacet sine vestro sanguine victus , Quin ite potius, accipite regnum ocius, quod sine metu possidebitis in sempiternum felicius. Et statim protulit caput in disco tenellum, in quo nichil adhuc vivi hominis fuit exterminatum, nisi tantum quod erat voce privatum. Expavit dux, corda tremuerunt[Col.0080B] comitum, confusum inhorruit murmur. Tunc dux torsit caput a munere nefando et solvit ora talia fando: [Col.0079B] Aufer ab aspectu nostro tua dona sceleste, tua scelera excedunt modum et veniam, nec dignam inveniunt vindictam. Ad hoc flagicium nec potest dignum excogitari praejudicium, nec par supplicium. An putas, quod facere non potuissem quod fecisti, si voluissem? Michi autem fuit licitum occidere inimicum, sed non tibi dominum. Hoc quod peccasti peccatum majus est, quam dici potest peccatum. Certe quicunque te occiderit vel occidere te judicaverit , non solum peccatum sed duplex incurrit peccatum, quia et peccatum quod occidaris , et peccatum quod occidisti dominum, pro utroque peccato triplicatum portabit peccatum.[Col.0080B] [Col.0079C] Verum si pro hoc tam scelere immani aliquod a nobis donativum sperasti, scias tibi pro magno munere hoc dari, ut unam de tribus quam velis eligas mortem. Aut te praecipites ex alta rupe, aut te manibus tuis suspendas in quavis arbore, aut scelerosam vitam tuo finias ense. Ad haec vir ingemiscens ait: Heu ! quam male virum habet, cum praeter spem sibi evenit. Et statim abiens in alta alno se suspendit laqueo; unde alnus illa quamdiu non cecidit, quia juxta viam erat, dicta est alnus Durinci . Et quoniam haec antiquis referuntur evenisse temporibus, utrum sint facta an ficta, lectoris judicio relinquimus. Nunc ea quae vera fidelium relatio [Col.0080C] commendat, noster stilus, licet obtusus tamen devotus, ad exarandum digna memoriae se acuat .14. Anno dominicae incarnationis 894, Borivoy baptizatus est, primus dux sanctae fidei catholicus . Eodem anno Zuatopulch , rex Moraviae, sicut vulgo dicitur, in medio exercitu suorum delituit et nusquam comparuit . Sed revera tum in se ipsum reversus, cum recognovisset quod contra dominum suum imperatorem et compatrem Arnolphum injuste et quasi immemor beneficii arma movisset---qui sibi non solum Boemiam, verum etiam alias regiones, hinc usque ad flumen[Col.0081A] Ogram , et inde versus Ungariam usque ad fluvium Gron subjugarat ,---penitentia ductus, mediae noctis per opaca, nemine senciente , ascendit equum, et transiens sua castra fugit ad locum in latere montis Zober situm , ubi olim tres heremitae inter magnam et inaccessibilem hominibus silvam ejus ope et auxilio aedificaverant ecclesiam . Quo ubi pervenit, ipsius silvae in abdito loco equum interficit , et gladium suum humi condidit, et ut lucescente die ad heremitas ascendit , quis sit illis ignorantibus, est tonsuratus et heremitico habitu indutus, et quamdiu vixit omnibus incognitus mansit; ubi cum jam se mori cognovisset , monachis semetipsum, quis sit, innotuit et statim obiit. Cujus regnum filii [Col.0081B] ejus parvo tempore sed minus feliciter tenuerunt, partim Ungaris illud diripientibus, partim Teutonicis orientalibus, partim Poloniensibus solotenus hostiliter depopulantibus.15. Borivoy autem genuit duos filios Spitigneum et Wratizlaum ex ea quae fuit filia Zlavoboris comitis de castello Psov nomine Ludmila . Quo feliciter universae carnis viam ingresso, successit paternum in principatum Spitignev ; post cujus obitum obtinuit Wratizlav ducatum , qui accepit uxorem nomine Dragomir de durissima gente Luticensi, et ipsam saxis duriorem ad credendum, ex provincia nomine Stodor . Haec peperit binos natos ,[Col.0081C] Wencezlaum Deo et hominibus acceptabilem, et Bolezlaum fraterna cede execrabilem. Qualiter autem gratia Dei semper praeveniente et ubique subsequente, dux Borivoy adeptus sit sacramentum baptismi, aut quomodo per ejus successores his in partibus de die in diem sancta processerit religio catholicae fidei, vel qui dux quas aut quot primitus ecclesias credulus erexit ad laudem Dei, maluimus [Col.0082A] praetermittere quam fastidium legentibus ingerere, quia jam ab aliis scripta legimus: quaedam in privilegio Moraviensis ecclesiae, quaedam in epilogo ejusdem terrae atque Boemiae, quaedam in vita vel passione sanctissimi nostri patroni et martiris Wencezlai ; nam et escae execrantur quae saepius sumuntur. Inter hos autem annos quos infra subnotavimus facta sunt haec, quae supra praelibavimus: non enim scire potuimus, quibus annis sint gesta sive temporibus * .Addit cod. 7 sequentia: Interea deficiente nostra materia, quam nemo illius temporibus hominum, clericorum seu laicorum memoriae commendavit posterorum, rursus ad nobilia facta Romanorum[Col.0082B] imperatorum recurramus.16. Anno dominicae incarnationis 895.Anno dominicae incarnationis 896.Anno dominicae incarnationis 897.Anno dominicae incarnationis 898.Anno dominicae incarnationis 899.Anno dominicae incarnationis 900.Anno dominicae incarnationis 901.Anno dominicae incarnationis 902.Anno dominicae incarnationis 903.Anno dominicae incarnationis 904.Anno dominicae incarnationis 905.Anno dominicae incarnationis 906.Anno dominicae incarnationis 907.[Col.0082C] Anno dominicae incarnationis 908.Anno dominicae incarnationis 909.Anno dominicae incarnationis 910.Anno dominicae incarnationis 911.Anno dominicae incarnationis 912.Anno dominicae incarnationis 913.Anno dominicae incarnationis 914.Anno dominicae incarnationis 915.[Col.0083A] Anno dominicae incarnationis 916.Anno dominicae incarnationis 917 .Anno dominicae incarnationis 918 .Anno dominicae incarnationis 919 .Anno dominicae incarnationis 920.Anno dominicae incarnationis 921.Anno dominicae incarnationis 922.Anno dominicae incarnationis 923 .Anno dominicae incarnationis 924.Anno dominicae incarnationis 925.Anno dominicae incarnationis 926.Anno dominicae incarnationis 927.Anno dominicae incarnationis 928.Anno dominicae incarnationis 929. 4 Kalend. Octobris sanctus Wencezlaus, dux Boemiorum, fraterna [Col.0083B] fraude martirizatus Bolezlav in urbe ,intrat perpetuam coeli feliciter aulam . Nam Bolezlaus, haud dignus dici sancti viri germanus, quam fraudulenter fratrem suum invitaverit ad convivium, quem potius machinabatur ob regni retinendi gubernacula necandum, aut qualiter coram hominibus sed non apud Deum, dissimulaverit fratricidii reatum, sufficienter dictum puto in passionis ejusdem sancti viri tripudio . Cujus post vitae bravium alter Cain Bolezlaus heu! male adoptatum obtinuit ducatum. Haec autem inter convivia quae , ut supra retulimus, fraterna caede execrabilia, nascitur proles eximia ducis Bolezlai ex conjuge egregia, cui ex eventu rerum nomen[Col.0083C] est inditum Ztrahquaz , quod nomen sonat terribile convivium. Quod enim terribilius potest esse convivium, quam in quo perpetratur fratricidium? Ergo dux Bolezlaus, sceleris patrati conscius, timens penas Tartari, mente semper recolens sagaci quoquo modo possit Deus super hoc crimine placari, votum vovit Domino dicens: Si iste meus filius , inquit, superstes fuerit, ex toto corde meo Deo eum voveo, ut clericus sit et serviat Christo omnibus diebus vitae suae, pro meo peccato et hujus terrae pro populo.18. Post haec genitor voti non inmemor, cum[Col.0084A] esset jam puer docibilis et multum parentibus amabilis, non ferens pater ut suis disceret prae oculis, misit eum Radisponam tradens sub regulares alas abbati sancti Emmerammi martiris . Ibi ecclesiasticis et regularibus sanctionibus est imbutus , ibi monachico habitu indutus, ibi usque ad virile robur est enutritus; de caetero ejus vitae cursu in sequentibus sat manifestabitur. De actibus autem ducis Bolezlai nihil aliud dignum relatione percipere potui nisi unum, quod vobis operae precium pandere duxi. Nam servus Dei Wencezlaus ecclesiam in metropoli Praga sub honore sancti Viti martyris constructam non tamen consecratam, morte praeventus, reliquit. Hanc ut consecrare dignaretur, qui tunc praeerat Ratisponensi ecclesiae praesul [Col.0084B] nomine Michael, dux Bolezlaus supplex, missis legatis cum magnis muneribus et majoribus promissionibus atque pollicitationibus, quo peticionem suam adimpleret, vix impetravit . Quod utique haud annuisset praesul, nisi ob recordationem animae et salutem Wencezlai amici sui jam interfecti id deliberasset fieri, quia vir Dei Wencezlaus. dum carne viguerat, nimio eum affectu coluerat utpote patrem spiritualem et benignissimum praesulem. Nam et praesul Michael similiter hunc sibi adoptaverat in filium dilectissimum, tum saepe instruens timore et amore Dei, tum saepe mittens ei sua donaria, quibus maxime illo in tempore indigebat nova ecclesia [Col.0084C] Christi. Mox ubi dux est factus compos voti, plebs universa et proceres atque clerici obviam advenienti episcopo ruunt devoti, et cum magno honore et laeticia recipiunt eum in metropolis Pragae aedificia. Quid multa? 10 Kalend. Octobris dedicata est S. Viti martiris ecclesia, laetus repedat praesul ad propria.19. [REG.] Anno dom. inc. 930. Otto filius Heinrici imperatoris, Eggid filiam Anglorum regis, duxit uxorem.Anno dom. inc. 931. Heinricus imperator regem Abotridorum et regem Danorum effecit Christianos[Col.0085A] Anno dom. inc. 932 4 Nonas Martii translatum est corpus S. Wencezlay martiris de Bolezlay oppido in urbem Pragam invidi fratris odio . Siquidem frater ejus Bolezlaus de die in diem pejus faciens et pejus , nulla compunctus sui facinoris poenitentia, mente non tulit tumida, quod per martiris sancti Wencezlai merita Deus declararet innumera ad ejus tumbam miracula, clam sibi fidis clientibus mandat, quo eum in urbem Pragam transferentes, noctu in ecclesia sancti Witi humi condant, quatenus, si quae Deus mira suis ostenderet ad gloriam sanctis, non ejus fratris, sed sancti Viti martiris asscriberetur meritis. Caetera ejus malefacta nec duxi relatione digna, nec pro certo habui comperta. Unum tamen ejus satis audax [Col.0085B] et memorabile facinus quod retro dierum in juventute sua fecit, vestrae caritati referre cupimus. Fuit enim iste dux Bolezlaus---si dicendus est dux, qui fuit impius atque tyrannus saevior Herode, truculentior Nerone, Decium superans scelerum immanitate, Diocletianum crudelitate, unde sibi agnomen ascivit saevus Bolezlaus ut diceretur ---tantae enim fuit severitatis, ut nichil consilio, nichil ratione regeret, sed omnia pro sua voluntate atque impetu animi ageret. Unde factum est ut in mente conciperet, quo sibi urbem Romano opere conderet. Moxque populi primates convocat in unum et usque ad unum, et deducens eos in lucum. juxta flumen Labe atque designans locum, aperit eis sui cordis secretum . Hic, inquiens, [Col.0085C] volo et jubeo ut mihi opere Romano aedificetis murum urbis nimis altum per girum. Ad haec illi: Nos qui sumus, inquiunt, populi fauces et tenemus dignitatum fasces, nos tibi abrenuntiamus, quia neque scimus neque volumus facere quod praecipis, neque enim patres nostri tale quid antea fecere . Ecce in tuis conspectibus assistimus , et potius tuo gladio quam importabili servitutis jugo nostra colla submittimus. Fac quod velis, non enim tuis obtemperabimus jussis. Tunc dux diram exarsit in iram, et prosiliens stetit in putrido trunco, qui forte tunc ibi jacuit in luco , et evaginato gladio dixit: O ignavi et patrum ignavorum filii. Si [Col.0086A] non estis semiviri aut non viliores peripsimule piri , factis dicta comprobate, et utrum gladio an servitutis jugo sit levius colla submittere temptate. Erat res spectaculo digna et audacis procacitate ducis ammiranda. Nam si mille dextras in uno corpore armatas haberet, non in tantum tanta turma hominum trepidaret. Quos ut vidit dux buxo prae timore pallidiores, unum, qui fuit primus inter seniores, apprehendens per cincinnos verticis ut fortius valuit, percuciens amputavit ceu teneri papaveris caput, et inquit: Sic volo, sic faciam, sit pro ratione voluntas .Caeteri hoc cernentes sero poenitentia ducti, ceciderunt ad genua ducis veniam cum lacrimis postulantes. Jam, inquiunt, domine, nostris parce culpis, [Col.0086B] jam per omnia tuis obtemperabimus jussis, jam ultro facimus quaecunque velis, ne sis nobis ultra crudelis. Et statim ad ducis voluntatem aedificant civitatem spisso et alto muro, opere Romano, sicut hodie cernitur, quae ex nomine sui conditoris Bolezlav dicitur .20. [CONT. REGIN.] Anno dom. incarn. 933 Ungari orientales Francos et Alamanniam atque Galliam devastantes, per Italiam redieruntAnno dom. inc. 934. Heinrichus rex Ungaros multa caede prostravit, pluresque ex iis comprehenditAnno dom. inc. 935. Heinricus rex paralysi percutitur.[Col.0086C] Anno dom. inc. 936. obiit Heinricus rex, cui successit filius ejus Otto imperator.Anno dom. inc. 937. Arnolfus dux Bavariorum obiit.Anno dom. inc. 938. Ungari iterum a Saxonibus multa caede devastantur, et filii ducis Arnolfi regi rebellant Ottoni.Anno dom. inc. 939. Luduicus rex Gerpirgam viduam Gisalberti duxit uxorem .Anno dom. inc. 940. [CONT. REGIN.] Heinrico, fratri regis, Lothariensis ducatus committitur, et eodem anno inde expellitur.Anno dom. inc. 941 . Heinricus frater regis [Col.0087A] cum quibusdam Saxonibus contra regem conspirat, sed nil nocere potuit.Anno dom. inc. 942. sidus simile cometae per 14 noctes visum est, et inmensa mortalitas boum secuta est.Anno dom. inc. 943. Otto dux obiit, cui Conradus filius Werinheri in ducatum successit.Anno dom. inc. 944. Ungari a Carantanis multa caede mactantur.Anno dom. inc. 945. Bertholdus dux Bawariensis obiit, cui Heinricus frater regis successit.Anno dom. inc. 946. Luduicus rex a suis regno expellitur .[Col.0087B] Anno dom. inc. 947. Domna Edgid regina obiit.Anno dom. inc. 948. sinodus in Inglenheim a 34 numero episcopis habita est.Anno dom. inc. 949. Liudolfo filio regis Machtildis filia nascitur.Anno dom. inc. 950. dux Boemorum Bolezlaus regi rebellabat , quem rex valida manu adiit suaeque per omnia dicioni subdidit .Anno dom. inc. 951. rex Otto in Italiam perrexit.Anno dom. inc. 952 .Anno dom. inc. 953.Anno dom. inc. 954.Anno dom. inc. 955.[Col.0087C] Anno dom. inc. 956.Anno dom. inc. 957.Anno dom. inc. 958.Anno dom. inc. 959.Anno dom. inc. 960.Anno dom. inc. 961.Anno dom. inc. 962.Anno dom. inc. 963.Anno dom. inc. 964.Anno dom. inc. 965.Anno dom. inc. 966.21. Anno dom. inc. 967 . Idus Julii dux, cui[Col.0088A] agnomen saevus Bolezlaus, male mercatum fraterno sanguine ducatum cum vita amisit. Cui filius ejus aequivocus in principatum successit, multum dissimilis patri moribus bonis et conversatione spirituali . O mira Dei clemencia ! O quam incomprehensibilia ejus sunt judicia! ecce de rubo uva, de spinis rosa, de tribulis ficus gignitur generosa: videlicet de fratricida prodit christicola, de lupo agnus, de tyranno modestus, de impio Bolezlao pius nascitur secundus Bolezlaus dux, nulli probitate secundus. Neque eum contaminat iniqui patris aequivocatio, in quo verus Christi fervebat amor et pura dilectio ; nam sicut multi nomina sanctorum sortiuntur , nec tamen sanctitatem assequuntur, quoniam neque sanctitas neque iniquitas [Col.0088B] ex nomine, sed pro merito haec utraque dinoscuntur in homine .22. Erat autem iste princeps, secundus Bolezlaus, vir christianissimus, fide catholicus, pater orphanorum , defensor viduarum, gementium consolator, clericorum et peregrinorum pius susceptor, ecclesiarum Dei praecipuus fundator. Nam ut in privilegio ecclesiae sancti Georii legimus, 20 ecclesias christianae religioni credulus erexit, et eas omnibus utilitatibus quae pertinent ad ecclesiasticos usus sufficienter ampliavit. Hujus fuit germana soror nomine Mlada, virgo Deo devota, sacris litteris erudita , christianae religioni dedita, humilitate praedita, alloquio blanda, pauperibus et orphanis[Col.0088C] fautrix larga, ac omni morum honestate decorata. Quae dum causa orationis Romam veniret , benigne ab apostolico suscipitur: ubi tempore aliquanto degens, monasticis sat disciplinis imbuitur, et ad ultimum domnus papa suorum cardinalium consilio , immo volens novae ecclesiae benigno subvenire suffragio, consecrat eam abbatissam , mutato nomine Mariam , dans ei sancti Benedicti regulam et abbacialem virgam. Post haec nova abbatissa novam et sanctam illatura Boemiae terrae monachicam regulam, accepta licentia et benedictione apostolica, equitat in dulcem patriam cum suo comitatu valde laetificato. [Col.0089A] Ventum erat ad regiam urbem Pragam, et dux Bolezlaus diu desideratam honorifice recepit sororem amantissimam, et inter se manibus conserus subeunt regalia tecta; ubi simul residentes diu mutuis alternatim sermonibus dum fruuntur, dum multa quae vidit Romae sive audivit relatione digna et admiratione , fratri suo refert , insuper litteras ex parte apostolici sibi directas obtulit , quarum formula hujusmodi fuit: Johannes , servus servorum Dei , Bolezlao catholicae fidei alumno apostolicam benedictionem. Justum est benivolas aures justis accommodare peticionibus: quia Deus est justicia, et qui diligunt Deum justificabuntur, et omnia diligentibus Dei justiciam cooperantur in bonum. Filia nostra, tua relativa , [Col.0089B] nomine Mlada, quae et Maria, inter caeteras haud abnegandas peticiones cordi nostro dulces intulit ex parte tui preces, scilicet ut nostro assensu in tuo principatu ad laudem et gloriam Dei ecclesiae liceret fieri episcopatum. Quod nos utique laeto animo suscipientes, Deo gratias retulimus, qui suam ecclesiam semper et ubique dilatat et magnificat in omnibus nationibus. Unde apostolica auctoritate et sancti Petri principis apostolorum potestate, cujus licet indigni, tamen sumus vicarii , annuimus et collaudamus atque incanonizamus, quo ad ecclesiam sancti Viti et Wencezlai martirum fiat sedes episcopalis; ad ecclesiam vero sancti Georii martiris, sub regula sancti Benedicti et obedientia filiae nostrae, [Col.0089C] abbatissae Mariae, constituatur congregatio sanctimonialium . Verumtamen non secundum ritus aut sectam Bulgariae gentis vel Ruziae , aut Sclavonicae linguae, sed magis sequens instituta et decreta apostolica, unum pociorem tocius ecclesiae ad [Col.0090A] placitum eligas in hoc opus clericum, Latinis ad prime litteris eruditum, qui verbi vomere novalia cordis gentilium scindere et triticum bonae operationis serere atque manipulos frugum vestrae fidei Christo reportare sufficiat. Vale. Et statim, ut jussum fuerat, consilio ducis et abbatissae sancti Viti ecclesia decernitur futuro episcopo , ecclesia vero sancti Georgii martiris ad praesens datur abbatissae, ducis sorori, Mariae.23. Igitur quidam de Saxonia vir mirae eloquentiae et literalis scientiae, nomine Dethmarus , presbiter promotione, monachus professione, olim in antea diebus causa orationis venerat Pragam: qui dum ducis secundi Bolezlai devenire ad noticiam, in brevi tempore magnam ejus gratiam adeptus[Col.0090B] fuerat et amiciciam. Et quoniam Sclavonicam perfecte linguam sciebat, hunc per suos legatos dux advocat, clerum, primates terrae et populum convocat, atque suis precibus et monitis efficit, ut eum sibi in episcopum omnes communi assensu eligant. Postera autem die ut duci placuit, favorali acclamatione ab omnibus in episcopum Dethmarus eligitur, ad imperatorem christianissimum Ottonem , filium Heinrici imperatoris , ex parte ducis et tocius cleri atque plebis cum his transmittitur litteris .O gloriosissime imperator et Christianae religionis maxime cultor , suscipe nostras clemens et tocius cleri atque populi preces, et hunc virum per[Col.0090C] omnia abprobatum , nomine Dethmarum , quem nobis in pastorem eligimus, , vestra sanctissima collaudatione ac jussione, ut ordinetur in episcopum, suppliciter exoramus.Tunc imperator, sicut erat divinae legis amator[Col.0091A] consilio ducum et principum sed praecipue praesulum, consulens saluti et novitati christianae plebis, jussit Maguntinum archiepiscopum qui tunc praeerat curti, ut eum ordinaret in episcopum. Tunc praesul mitra redimitus novus novam redit laetus tocius Boemiae in parrochiam, atque ut ventum est metropolim Pragam, juxta altare sancti Viti intronizatur ab omnibus clero modulante: Te Deum laudamus. Dux autem et primates resonabant: Christe keinado , kirie eleison, und di hallicgen alle helfuent unse, kirie eleison et caetera; simpliciores autem et idiotae clamabant Kyrieleyson : et sic secundum morem suum totam illam diem hylarem sumunt .Anno dom. inc. 968 obiit Vok comes .[Col.0091B] 24. Post haec praesul Dethmarus ecclesias a fidelibus in multis locis ad Dei laudem constructas consecrat, et populum gentilem baptizans quam plurimum facit Christo fidelem: nec post multos dies, anno scilicet dom. inc. 969 , 4 Non. Jan. vinclis carnis absolutus, talentum sibi creditum Christo reportavit centuplicatum .25. Interea rediens philosophiae de castris, ubi decem aut plus militarat annis secum haud modicam librorum copiam referens, aderat spectabilis heros, nomine Wogtech , adhuc ordine subdiaconus; qui velut tener agnus inter oves sui pastoris super morte moerentes, sedulus exhibebat exequias funebres; orationibus diurnis instans simul et nocturnis, animam patris universalis elemosinis[Col.0091C] commendabat Deo largis et precibus sacris. Quem dux Bolezlaus et ejus optimates in tam bono opere devotum cernentes et in futurum devotiorem fore sperantes, gratia Spiritus sancti inspirante, juvenem nimis renitentem rapiunt et adducunt in medium, atque inquiunt: Nolis, velis, noster episcopus eris, et Pragensis vel invitus [Col.0092A] episcopus vocaberis. Tua nobilitas, tui mores et actus optime concordant cum honore pontificatus.Tu nobis talos a vertice notus ad imos . Tu bene scis nobis pandere viam, qua itur ad coelestem patriam. Jussa tua nobis quam posse sequi, tam velle necesse est. Te dignum omnis clerus, te universus idoneum episcopatu acclamat populus. Facta est autem haec electio non longe ab urbe Praga Levigradec in oppido 11 Kal. Mart. eodem quo obiit Dethmarus episcopus anno .26. Ea tempestate rediens de Saraceno bello adiit Veronam urbem praecellentissimus imperator Otto secundus, pacis amator, justiciae cultor, gloriosissimo patre primo Ottone gloriosior qui in omnibus praeliis exstitit victoriosissimus[Col.0092B] victor. Ad quem Sclavonica manus Boemiae cum electo pergit episcopo, ferens ex parte ducis legationem et tocius cleri atque populi peticionem, quo imperiali nutu eorum communem confirmet electionem. Igitur serenissimus imperator condescendens eorum dignae peticioni 3 Non. Junii dat ei annulum et pastoralem virgam : et cujus suffraganeus erat, Willigisus Maguntinus archipraesul qui ibi forte aderat, jussu imperatoris consecrat eum in episcopum nomine Adalbertum. Nam archipraesul Adalbertus Magidburiensis ecclesiae olim confirmans crismate, hoc proprio suo vocitarat eum nomine, Consecratus autem 3 Kal. Julii cum suis sequacibus equitat in dulcem patriam, et ut pervenit ad [Col.0092C] civitatem Pragam nudo pede et humili corde, clero et omni plebe prae laeticia modulante , episcopalem obsedit kathedram. Hujus tam praeclari pastoris Adalberti consilio et praedictae atque dilectae suae sororis abbatissae Mariae interventu dux Bolezlaus, quicquid praesul Pragensis usque hodie in suo possidet vel obtinet episcopio, vel quicquid abbatissa optavit [Col.0093A] dari et fieri utilitatis in suo coenobio, gratuita utrique concessit pietate et canonum sacra confirmavit auctoritate .27. Anno dominicae incarnationis 970.Anno dominicae incarnationis 971.Anno dominicae incarnationis 972 sanctus Oudalricus migravit a seculo .Anno dominicae incarnationis 973.Anno dominicae incarnationis 974.Anno dominicae incarnationis 975.Anno dominicae incarnationis 976.Anno dominicae incarnationis 977 obiit Dubrauca, quae, quia nimis improba fuit, jam mulier provectae aetatis cum nupsisset Poloniensi duci , peplum capitis sui deposuit, et puellarem coronam [Col.0093B] sibi imposuit: quod erat magna dementia mulieris.Anno dominicae incarnationis 978.Anno dominicae incarnationis 979.Anno dominicae incarnationis 980.Anno dominicae incarnationis 981 obiit Slavnic , pater sancti Adalberti , cujus de moribus et vita licet plurima eniteant memoriae digna, ex quibus tamen ut referamus pauca, coepta intermittimus nostra. Erat enim vir laetissimus ad omnes facie, in consiliis serenissimus mente , alloquiis blandissimus , locuples diviciis quam secularibus tam spiritualibus. In domo illius honestas fulgebat et sincera dilectio, judiciorum rectitudo et procerum multitudo . In operibus ejus erat legum cognitio, pauperum refectio, moerentium[Col.0093C] consolatio, peregrinorum receptio, viduarum et orphanorum defensio . Hujus tam insignis ducis metropolis fuit Lubio , sita loco [Col.0094A] ubi amnis Cydlina nomen perdit suum, intrans liberioris aquae in fluvium Labe. Habuit autem sui principatus hos terminos. Ad occidentalem plagam contra Boemiam rivulum Surina et castrum quod est situm in monte Oseca juxta flumen Msam . Similiter plagam ad australem contra Teutonicos orientales has urbes habuit terminales: Hinov , Dudlebi , Netolici usque ad mediam silvam. Item solis ad ortum contra Moraviae regnum castrum sub silva situm, nomine Luthomisl , usque ad rivulum Svitawa qui est in media silva. Item ad aquilonalem plagam contra Poloniam castellum Cladzco , situm juxta flumen nomine Nizam . Hic dux Slavnic, quamdiu vixit, feliciter [Col.0094B] vixit.28. Anno dominicae incarnationis 982.Anno dominicae incarnationis 983.Anno dominicae incarnationis 984 obiit Romae caesar Otto secundus. Huic imperatori Adalbertus praesul Pragensis adeo fuit familiaris et carus obsequiis, ut in pascha Domini , quod celebravit rex Aquisgrani in palatio coram omnibus episcopis, hac eum officii celsitudine sublimaret, quo sibi coronam imponeret et majorem missam celebraret, quod solum fas erat ut archiepiscopus faceret . Post festum vero, cum jam acciperet a caesare licentiam redeundi ad patriam sevocat eum caesar in secretarium, et faciens suorum confessionem peccaminum, commendat se[Col.0094C] piis recordationibus ejus orationum. Insuper dat ei paramenta, in quibus missam celebrarat in pascha, scilicet albam, dalmaticam, casulam, cappam [Col.0095A] et faciterium , quo ea habeat sui ob memoriam. Quae usque hodie in Pragensi ecclesia honorifice habentur et dicuntur paramenta sancti Adalberti.Anno dominicae incarnationis 985 .Anno dominicae incarnationis 986.Anno dominicae incarnationis 987 obiit Streziziliva , sancti Adalberti mater venerabilis et Deo acceptabilis matrona, tantae et tam sanctae sobolis dici mater et esse digna.Anno dominicae incarnationis 988.Anno dominicae incarnationis 989.Anno dominicae incarnationis 990 sanctus Adalbertus Romae ad sanctum Alexium, inscio abbate quis esset, factus est monachus.Anno dominicae incarnationis 991.[Col.0095B] Anno dominicae incarnationis 992.Anno dominicae incarnationis 993.Anno dominicae incarnationis 994.29. Nec transsiliendum censeo quod ab aliis praetermissum video. Nam praesul Adalbertus videns, quod grex sibi commissus semper in praecipicium iret, nec eum ad rectam viam convertere quiret, timens ne et ipse cum pereunte plebe periret, non ausus est cum eis amplius stare, nec passus est suam ulterius incassum praedicandi operam dare . Sed cum jam jamque Romam iter arripere vellet , forte fortuna tempore in ipso Strahquaz , de quo supra retulimus, sui abbatis cum licentia venerat de Radisbona , post multos annos visere patriam dulcem et cognatos atque fratrem[Col.0095C] suum Boemiae ducem. Cum quo vir Dei praesul Adalbertus secretum peciit et colloquium tenuit, multa conquestus de infidelitate et nequicia populi, de incesta copula et super illicita discidia inconstantis conjugii, de inobedientia et negligentia cleri, de arrogantia et intollerabili potencia comitum. Ad ultimum omnem intencionem sui cordis sibi aperuit , quod vellet Romam apostolicum consultum ire, et ad gentem apostatricem nunquam redire. Inter haec et ad haec haec addidit: Et bene [Col.0096A] est, inquit, quod tu frater nosceris esse ducis, et hujus terrae ex dominis originem ducis : te plebs ista mavult dominari, et tibi magis obedire quam mihi. Tu consilio et auxilio tui fratris superbos comprimere, negligentes arguere, inobedientes corrigere, infideles increpare poteris. Tua dignitas et scientia, tui habitus sanctimonia multum concordant, ad pontificalia regimina. Quod ut fiat ego tibi cum Dei voluntate et mea potestate concedo, et ut liceat me vivente istic episcopus ut sis, aput apostolicum omnibus votis intercedam . Et quem forte manu tenebat episcopalem baculum, ponit sibi in sinum. Quem ille, quasi furibundus, in terram projecit, et haec verba insuper adjecit: Nolo ut aliquam dignitatem habeam in mundo , honores [Col.0096B] fugio , pompas seculi despicio: indigno me judico episcopali fastigio, nec tantum pondus pastoralis curae ferre sufficio. Monachus sum, mortuus sum: mortuos sepelire non possum. Ad haec praesul respondit: Scias, frater , scias, quod modo non facis cum bono, facies autem postea, sed cum tuo maximo malo. Post haec praesul , ut proposuerat, Romam iter arripit, et gentem suis praeceptis inobedientem relinquit . Et quia tunc temporis dux non erat suae potestatis, sed comitum , comites versi in Dei odium, patrum iniquorum pessimi alii, valde malum operabantur facinus et iniquum. Nam sub quadam festiva die furtim irrumpunt urbem Lubic, in qua fratres sancti Adalberti et milites urbis universi velut oves innocentes [Col.0096C] assistebant sacris missarum solempniis festa celebrantes. At illi ceu lupi immanes urbis moenia irrumpentes, masculum et feminam usque ad unum interficientes, quatuor fratribus sancti Adalberti cum omni prole ante ipsum altare decollatis, urbem comburunt, plateas sanguine perfundunt, et cruentis spoliis ac crudeli praeda onerati hilares ad proprias redeunt lares. Interfecti sunt autem in urbe Lubic quinque fratres sancti Adalberti anno dom. incarn. 995, quorum nomina [Col.0097A] sunt haec: Sobebor, Spitimir , Dobrazlav , Porey , Caslav .30. His ita peractis, dux Bolezlaus inito consilio cum clericis, Maguntinum praesulem his sollicitat verbis: Aut nostrum pastorem Adalbertum ad nos revoces, quod magis volumus, aut alium nobis in loco sui ordines, quod inviti poscimus . Nam Christi ovilia adhuc in hac gente fidei novicia, nisi eis assit vigilans pastoris custodia, cruentis lupis opima recta fiunt edulia . Tunc[Col.0098A] metropolita Maguntinus sollicitus ne populus nuper Christo adquisitus, relapsus in antiquos pereat sacrilegos ritus, mittens legatos ad apostolicum clamat ut aut viduatae Pragensi ecclesiae maritum remittat , aut alium in loco sui ordinari permittat. Et quoniam servus Dei Adalbertus, jussu apostolici factus liber a custodia gregis dominici, in coenobio sancti Alexii cum senatoribus coeli infra amoenam curiam terreni conversabatur Elisii, [Col.0097] Hunc domnus papa, suus et pius insimul abba , Talibus alloquiis moestum solantur amicis:O fili dulcissime et frater amantissime , per caritatem Dei te deprecamur et per amorem proximi obtestamur, ut ad tuam parrochiam dignanter redeas regimenque tuarum ovium diligenter recipias. Si te audierint, Deo gratias: si te non audierint, fugientes te fugias, ne cum pereuntibus pereas, et ad nationes exteras praedicandi licentiam habeas. Hac praesul valde exhylaratus sententia, quod sibi sit data docendi exteras gentes licentia, non sine magna moesticia fratrum dulcia linquit consortia.[Col.0097B] Et cum viro summae discretionis praesule , nomine Nothario , adiens archiepiscopum Maguntinae [Col.0098B] urbis, in palatio rogat, quo per ejus missos scire posset, si se suus grex recipere vellet . [Col.0097] Quo facto, quid sibi suus grex responderit, aut quam ob causam eum non receperit, vel ad quas gentes inde transierit, quantae etiam frugalitatis omnibus diebus sui episcopii fuerit, quanta morum honestate enituerit, scire poterit, qui vitam ejus seu passionem legerit. Nam mihi jam dicta bis dicere non placet ista.[Col.0097B] Tunc Ztrahquaz frater ducis, de quo supra meminimus, videns episcopum quasi jure et regulariter a sua plebe repudiatum, tumido fastu exarsit in episcopatum. Et quia facile est volentem cogere, protinus hunc ydiotam et sicophantam populus nequam in episcopalem levat kathedram. Sic enim, [Col.0097C] sic Deus saepe permittit per sui providentiam [Col.0098B] pravorum hominum invalescere potentiam, sicut in hac inregulari electione ludicra praevaluere Cereris generi . Nam fuit hic Ztrahquaz veste compositus, mente tumidus, actibus dissipatus, oculis vagus, verbis vanus, moribus ypocrita, et tocius erroris mandrita, atque in omnibus operibus [Col.0098C] malis iniquorum archigeronta . [Col.0097] Plura referre pudet Ztrahquaz de praesule pseudo.[Col.0099A] Sufficiunt pro multis pauca. Ventum erat Maguntinae sedis ad archipraesulem : ubi peractis omnibus quae agenda erant per ordinem, sicut fieri solet, post examinationem episcopalem, choro letaniam [Col.0100A] modulante, dum procumbit super tapecia archipraesul infulatus ante altare, et post eum inter duos suffraganeos qui ordinandus erat Ztrahquaz dum prosternitur in medio, heu dira condicio, arripitur atroci daemonio: et quod servus Dei olim sibi praedixerat clanculo, palam fit coram clero et omni populo.[Col.0099A] Hactenus haec inseruisse sufficiat .31. Anno dom. inc. 996 postquam insignis signifer Christi, praesul Adalbertus, retibus fidei cepit Pannoniam simul et Poloniam, ad ultimum,[Col.0099B] dum in Pruzia seminat verbum Dei, hanc praesentem vitam pro Christo feliciter terminavit martiro 9 Kalendas Maii, feria 6 . Eo anno fuit pascha 7 Kalendas Maii .Anno dom. inc. 997 saepe memoratus dux Bolezlaus videns Pragensem ecclesiam suo pastore viduatam, dirigit legatos suos ad imperatorem tercium Ottonem, rogans , ut Boemiensi ecclesiae sponsum meritis dignum daret, ne grex Christo noviter mancipatus redeat ad pristinos vanitatis ritus et ad iniquos actus; quippe profitetur non haberi in tota Boemia tunc temporis clericum episcopatu dignum. Mox caesar augustus Otto sicut erat in divinis humanisque rebus prudentissimus, annuens peticioni eorum coepit curiosius cogitare, quem de suis[Col.0099C] potissimum in hoc tam arduum opus dirigeret clericum. Forte aderat in regali curia capellanus nomine Theadagus , actibus probis et moribus decoratus, liberalibus studiis adprime eruditus, genere de Saxonia, lingua perfecte imbutus Sclavonica . Hunc quia sors obtulerat, omnis regiae aulae senatus et ipse caesar valde laetificatus in pontificem Pragensis ecclesiae eligit et collaudat, et mittens ad Maguntinum archipraesulem, quo eum celeriter in episcopum consecret, mandat.Anno dom. inc. 998 Nonis Julii consecratus est Teadagus, honeste a clero et populo Pragensis ecclesiae[Col.0100A] recipitur, atque cum magno gaudio ad cornu altaris sancti Viti intronisatur. Dux valde congratulatur quia pastor bonus suo gregi arridet, et grex laetus pastori novo alludit.32. Rexit autem iste excellentissimus princeps[Col.0100B] Bolezlaus post patris obitum 32 annis ducatum, quia quae justiciae. quae catholicae fidei, quae christianae religionis sunt, erat ardentissimus executor, apud quem nullus ecclesiasticam, nullus mundanam dignitatem obtinuit per pecuniam . Fuit etiam , ut res probat, in praeliis victoriosissimus victor, sed victis clementissimus indultor atque praecipuus pacis amator. Cui erant maximae opes, bellica instrumenta et dulcia armorum studia. Nam plus diligebat ferri rigorem, quam auri fulgorem, in cujus oculis nemo utilis displicuit, nunquam inutilis placuit, suis mitis, hostibus terribilis fuit. Habuit autem hic gloriosissimus dux Hemmam sibi in matrimonio junctam, quae genere fuit caeteris nobilior , [Col.0100C] sed, quod magis laudandum est, nobilitate morum multo praestancior. Ex qua duos filios suscepit elegantissimae indolis, scilicet Wencezlaum et Bolezlaum; sed Wencezlaus ab ineunte aetate hanc fragilem vitam mutavit aeternitate. Bolezlaus autem post discessum patris sedis suscepit gubernacula principalis, ut in sequentibus declarabitur .33. Factum est autem, cum appropinquarent dies supra memorati ducis Bolezlay, quo jam aeternam commutaret morte vitam , vocat aequivocum suum et superstitem natum , et adstante coniuge Hemma , et multa procerum turma[Col.0101A] , jam interrumpente singultu verba, prout potuit, his dulcem affatur filium dictis: Si fas esset matri sui uteri infanti, ut lactis ubera, sic sapientiae dare munera, non natura, sed homo creatus dominaretur in creatura. Attamen nonnulla Deus sua concessit hominibus dona, sicut Noe, Ysaac, Thobiae atque Mathatiae, ita duntaxat, ut quos illi benedixerunt , benedixit illis Deus, et quos praeordinaverunt ad bonae conversationis vitam, contulit et illis Deus perseverantiam. Sic et hodie, fili mi, si non assit sancti Spiritus clementia, parum prodest meorum verborum jactancia. Ducem te, inquit Deus, constitui : noli extolli, sed esto quasi unus ex illis , id est , si te caeteris sublimiorem sencias, mortalem tamen te esse cognoscas, nec dignitatis [Col.0101B] gloriam, qua in seculo sublimaris, aspicias, sed opus, quod tecum ad inferos deportes, intendas. Haec praecepta Dei in corde tuo scribe, et haec mandata patris tui non omitte. Ecclesiae limina frequenter visita, Deum adora, sacerdotes ejus honora, ne sis sapiens apud temetipsum, sed consule plures, si sapiant in id ipsum . Pluribus ut placeas, sed qualibus stude.Omnia cum amicis, sed prius de ipsis tracta. Juste judica, sed non sine misericordia. Viduam et advenam ne despice ad tuam stantes januam. ??Dilige denarium, sed parce dilige formam. ?Res enim publica, licet sit nimis adaucta,?per formam nummismais falsam cito erit ad nihilum redacta. Est aliquid, fili mi, quod Karolus,[Col.0101C] rex sapientissimus et manu , potentissimus, haud aequiperandus nobis hominibus valde humilibus, cum filium suum Pipinum post se in solio sublimandum disponeret, cur terribili eum sacramento constringeret, ne in regno suo subdola et prava taxatio ponderis aut monetae fieret. Certe nulla clades , nulla pestilentia nec mortalitas, nec non si hostes totam terram rapinis , incendiis devastarent , magis populo Dei nocerent, quam frequens mutacio et fraudulenta pejoratio nummi. Quae [Col.0102A] pestis, aut quae infernalis Herinis inclementius spoliat, perdit et attenuat christicolas, quam fraus in nummo herilis? Atqui post haec senescente justicia et invalescente nequicia surgent non duces, sed fures non rectores populi Dei, sed nequam exactores, avarissimi sine misericordia homines, Deum omnia cernentem non timentes , qui ter vel quater in anno monetam mutando erunt in laqueum diaboli ad perdicionem populi Dei. Talibus enim nequam artibus et per legum insolentiam coangustabunt hujus regni terminos, quos ego dilatavi usque ad montes, qui sunt ultra Krakov nomine Triti per Dei gratiam et populi oppulentiam. Nam Diviciae plebis sunt laus et gloria regis, Nec sibi sed domino gravis est, quae servit egestas [Col.0102B] Plura locuturus erat: sed extrema hora diriguerunt principis ora, et cicius dicto obdormivit in Domino, atque magnus super eum factus est planctus; dies autem sui obitus est 7 Idus Februarii anno Dom. inc. 999.34. Eodem anno Gaudentius , qui et Radim , frater sancti Adalberti ordinatus est episcopus ad titulum Gnezdensis ecclesiae Hic gloriosissimus dux secundus Bolezlaus, vere et hodie haud plangendus satis , cujus memoria in benedictione est, in quantum ampliando dilataverit ferro sui terminos ducatus, apostolica testatur auctoritas in privilegio ejusdem Pragensis episcopatus . Post cujus obitum filius ejus, tercius Bolezlaus[Col.0102C] , ut supra relatum est , successit in ducatum; sed non eisdem rerum successibus, nec paternis auspiciis terminos adquisitos obtinuit. Nam dux Poloniensis Mesco , quo non fuit alter dolosior homo, mox urbem Kracov abstulit dolo, omnibus quos ibi invenit Boemiis extinctis gladio. Fuerunt autem duci Bolezlav ex conjuge nobili duo fratres , foecundae matris gloria nati scilicet Udalricus et Jaromir. Sed Jaromir juvenis patris est nutritus in aula, Udalricus [Col.0103A] autem a pueritia traditus erat imperatoris Heinrici in curiam, quod addisceret mores et eorum astuciam ac Teutonicam linguam . Post haec transacto non longo tempore supradictus uterque dux Mesco et Bolezlaus in condicto loco conveniunt ad colloquium, et data fide ac juramento firmata inter se pace, dux Mesco invitat Bolezlaum, quo dignaretur venire ad suum convivium. At ille, sicut erat vir columbinus et sine felle , suorum consilio familiarium dixit se omnia facturum velle. Sed quae pestis nocentior quam familiares inimici? Quorum quia non potuit contraire dolosis consiliis, immo jam suis fatis, hah mens praesaga ducis! vocat ad se nobiliores, et quos relicturus erat in regno, qui videbantur sibi fideliores, [Col.0103B] et his eos affatur dictis: Si quid forte mihi, quod absit! alter et praeter fidem atque spem in Polonia evenerit, hunc meum natum Jaromir vestrae fidei committo, et mei in loco ducem vobis relinquo. Sicque dispositis regni negotiis it cariturus lumine, et intrat urbem Kracov sinistro omine perfidi ducis Mesconis ad convivium. Nam mox inter prandendum pax, fides, jus hospitale rumpitur, dux Bolezlaus capitur atque oculis privatur , suosque omnes alios trucidant , alios obtruncant, alios carceri tradunt. Interea iducis Bolezlai domestici et familiares inimici, gens invisa, generatio mala, Wrisovici , operabantur abhominabile malum et antea retro seculis inauditum . Quorum primus et quasi caput tocius iniquitatis erat Kochan , [Col.0103C] vir sceleratissimus et omnium malorum hominum pessimus. Hic et sui propinqui, homines iniqui , ducis cum filio Jaromir venientes venationis ad locum, qui dicitur Weliz , postquam referente fama perceperunt quae facta sunt de duce in Polonia: Quis iste est, inquiunt, homuncio [Col.0104A] alga vilior , qui super nos debeat esse major et dominus vocari? An non invenitur inter nos melior, qui et dignior sit dominari? Ah! mala mens, malus animus! Quod ruminant sobrii, palam faciunt ebrii. Nam iniquitas eorum ut incaluit et assumpsit cornua mero, capiunt dominum suum et crudeliter ligant, atque nudum et resupinum per brachia et pedes ligneis clavis affigunt humi, et saltant saltu ludentes militari, saltantes in equis trans corpus sui heri . Quod videns unus de conversis nomine Dovora , velociter currens in Pragam, Quod factum fuerat ducis nunciavit amicis:et eadem hora deducit eos ad turpe bravium sine mora. Quos ubi viderunt iniquitatis operarii [Col.0104B] armatos super se repente irruere, diffugiunt ut vespertiliones per silvarum latebras . At illi, ut invenerunt ducem male muscis laceratum, seminecem, nam ut examen apum, sic ascendebat agmen muscarum super corpus nudum, solventes eum et vehiculo ponentes deferunt Wissegrad in urbem. Servo autem Dovorae, omni laude digno ducis amico, talis gratia redditur pro merito. Nam voce praeconica indicitur ubique per fora, ut quam ipse Dovora tam ejus proles postera, sit inter nobiles et ingenuos in aeternum et ultra. Insuper dant ei et dignitatem venatoriam, quae pertinet ad curtem Stebecnam , quam ex tunc et usque modo per generationes ejus possident nepotes.[Col.0104C] 35 Dum haec geruntur in Boemia, dux Mesco veniens cum valida manu Polonica invasit urbem Pragam, et per duo spacia annorum, scilicet anno dom. inc. 1000, anno dom. inc. 1001 obtinuit eam . Sed Wissegrad urbs duci suo fidelis mansit imperterrita et inexpugnabilis. Hisdem [Col.0105A] vero diebus idem dux Mesco mittit legatos ad imperatorem, dans ei et promittens infinitam pecuniam, quo filium ducis Bolezlai, nomine Udalricum qui erat ejus in obsequio, catenatum mitteret in custodiam . O invictissima fames auri! ubi est potentissimum jus Romani imperii? Ecce possessor auri pressus ponderibus auri ducis obtemperat jussis, et tortor fit ac carceris mancipator auro corruptus imperator. Nec mirum, si ille paruit duci : cum nostris temporibus Wacek , sub mola rusticana natus, tertium Heinricum regem potentissimum---o indignum facinus !---catena aurea ut molossum traxit in Boemiam; et quod jubet famulorum famulus, paret dominorum dominus, atque Borivoy ducem [Col.0105B] justi tenacem , virum veracem, usque ad genua compeditum rex mittit in custodiam, ceu iniquum hominem et mendacem. Sed haec in suo loco plenius exarabuntur stilo.36. Factum est autem anno dom. ine 1002 jam Christo Boemos respiciente , et sancto Wencezlao suis auxiliante, incertum est nobis, utrum clam fuga elapsus an jussu imperatoris dimissus, dux Oudalricus rediens in patriam, intrat munitissimum castrum, nomine Drevic , unde militem mittit sibi fidelem, et ammonet, quo intrans urbem Pragam per noctem clangore bucinae perterrefaciat incautum hostem. Mox fidelis cliens jussa facit, et ascendens noctu in media urbe eminenciorem locum, qui dicitur[Col.0105C] Zizi , tuba intonat et clara voce clamans ingeminat : Fugiunt , fugiunt Polonii confusi [Col.0106A] turpiter, irruite, irruite armati Boemi acriter. Ad quam vocem irruit super eos formido et pavor, quod erat mira Dei permissio et sancti Wencezlai intercessio. Diffugiunt omnes, alius oblitus sui, et armorum, nudus nudum insilit equum et fugit, alius ut dormivit, etiam sine bracis accelerat fugam. Fugientesque nonnulli praecipitantur de ponte, quia pons erat interruptus ad insidias hostibus: aliis fugientibus per praeruptam viam, viam, quod vulgo dicitur per caudam urbis, in arta posterula prae angustia exitus ibi innumeris oppressis , vix ipse dux Mesco cum paucis evasit. Sicque fuit, ut solet fieri, quando homines fugiunt prae timore---etiam ad motum aurae pavent, et ipse pavor timorem sibi auget,---ita, hos nemine [Col.0106B] persequente , videbantur eis saxa et parietes post se clamare et fugientes persequi. Postera luce dux Oudalricus intrat urbem Pragam, et isdem familiaribus inimicis, de quibus supra retulimus, fraudulenter suggerentibus , fratrem suum Iaromir tercia die privat lumine . Huic ex legitimo matrimonio non est nata soboles propter infecunditatem conjugis; sed ex quadam femina nomine Bozena , quae fuit Cresinae , filium praestantissimae formae suscepit, quem Bracizlau appellari fecit . Nam quadam die de venatu cum rediret per villam rusticanam, hanc, quam praediximus, feminam ad puteum lavantem pannos vidit, et intuitus eam a vertice usque ad talos, hausit pectore ignes amoris non modicos. [Col.0106C] Erat enim corporis ejus habitudo insignis, nive candidior, mollior cygno, nitidior ebore antiquo, [Col.0107A] pulchrior saphiro. Hanc continuo mittens dux tulit in sua, nec tamen antiqua solvit conubia, quia tunc temporis, prout cuique placuit, binas vel ternas conjuges habere licuit: nec nefas fuit viro rapere alterius uxorem, et uxori alterius nubere marito. Et quod nunc ascribitur pudori, hoc tunc fuit magno dedecori , si vir una conjuge aut conjunx uno viro contenti viverent. Vivebant enim quasi bruta animalia, conubia habentes communia.37. Eodem anno ??Caesar ab hoc mundo migravit tercius Otto, ?Vivat ut in coelis, ubi vivit quisque fidelis.?Huic successit filius ejus Heinricus imperator, qui inter caetera quae fecit in vita sua pro[Col.0107B] Christi nomine magnalia, construxit claustrum in quodam monte, non modico sumptu empto a possessore loci, nomine Pabo, unde traxit nomen Bamberk , quod est Pabonis mons. Ibi etiam constituit episcopatum, quem in tantum ampliavit facultatibus et dignitatibus pontificalibus, ut in tota orientali Francia non ultimum, sed secundum post primum habeatur episcopium . Aedificavit etiam ibi et templum mirae magnitudinis [Col.0108A] in honore sanctae Mariae Virginis et sancti Georgii Christi martiris, quod similiter in tantum adauxit dotalibus ecclesiae et ornatibus auri et argenti et coeteris regalibus aparatibus, ut mihi videatur de his tacere melius, quam dicere minus et quam habeatur in re.Utile de multis factum referam tamen unum. Haud longe ab urbe praedicta quidam erat anachoreta , sanctarum virtutum archimandrita, ad quem imperator, saepe fingens quasi venatum ire vellet, saepe faciens aliquam occasionem, clam cum solo cliente veniebat et se ejus orationibus commendabat. Hunc cum intellexisset caesar quia causa orationis Hierosolymam ire vellet, committit ei dominici corporis et sanguinis[Col.0108B] calicem aureum, qui pro sui magnitudine, ut facile possit a quoquam levari, duas ex utroque latere habuit ansas, quod nos vulgo dicimus aures, quem ut intingat sub trina mersione in Jordane, ubi Christus baptizatus est a Johanne, praecipit imperator et rogat, dans ei pecuniam quantum sufficeret ad viam. Quid multa? Homo Dei vadit Ierosolimam, jussa facit ter mergens calicem Jordanis in unda .Post rediens per Constantinopolim, transibat per Bulgariam. Ibi quidam erat heremita, sancta degens vita , ad quem ille veniens Hierosolimita, post multa et dulcia atque sancta colloquia, suppliciter rogabat eum, ut pro incolomitate imperatoris Heinrici oraret Deum .[Col.0107C] Ad quem ille: Non est, inquit, pro incolomitate orandum, quia ex hac convalle lacrimarum translatus est jam in requiem beatorum. At ille instat et rogat, ut sibi dicat, unde hoc sciat. Et ille: Hac, inquit, proxima nocte, dum nec adeo vigilarem nec omnino dormirem, sustulit me alta visio ad magnum campum valde planum et nimis latum atque jocundum; et vidi [Col.0108C] ibi malignos spiritus teterrimos, quorum ex ore et naribus exibat sulfurea flamma, qui imperatorem Heinrichum per barbam invitum et quasi ad judicium trahebant : alii collum ejus furcis ferreis inpingentes laeti clamabant : ÇNoster est, noster est.È Quos a longe sequebatur sancta Maria et sanctus Georgius, quasi tristes et quasi eripere [Col.0109A] eum volentes et cum eis litigantes, donec suspensa est in medio campo trutina, cujus capacitas lacior fuit quam duo milliaria . Ad sinistram maligna pars magna et immensa pondera et innumerabilia, quae sunt mala opera, inponebant. At contra sanctum Georgium vidi monasterium magnum cum toto claustro inponere, vidi aureas cruces preciosis lapidibus graves, vidi tot plenaria gemmis et auro grandia, vidi candelabra aurea et turibula atque pallia innumera , et quicquid boni rex in vita fecerat. Sed adhuc maligna pars praeponderabat et clamabat: ÇNoster est, noster est .È Tunc sancta Maria accepit aureum calicem magnum de manu sancti Georgii, et concutiens ter caput inquit: ÇCerte non vester, sed noster est ;È et cum magna indignatione [Col.0109B] projecit calicem ad parietem ecclesiae, et fracta est una ansa calicis. Ad cujus tinnitum mox evanuit agmen ignitum , et accepit sancta Maria per manum dexteram et sanctus Georgius per sinistram imperatorem , et eduxerunt secum, ut credo, in coelestem habitationem. At ille Hierosolimita corde revolvens ea quae dicta sunt, descendit ad sarcinas et invenit fractam calicis ansam, sicut praedixerat heremita. Qui usque hodie magni miraculi pro testimonio habetur Bamberk sancti Georgii in monasterio .Anno dominicae incarnationis 1003. Hic interfecti sunt Wrissovici .38. Anno dominicae incarnationis 1004 . Benedictus cum sociis suis martirizatus est . Temporibus[Col.0109C] Henrici imperatoris, qui post Ottonem [Col.0110A] tercium rexit Romanum imperium, in partibus Poloniae quinque fuere monachi et heremitae, veri Israelitae, Benedictus, Matheus, Johannes, Ysaac, Cristinus , et sextus Barnabas: quorum non est inventus in ore dolus nec in manibus pravum opus. Horum de vita patrum scripturus multa, malui pauca, quia semper dulcius sumitur quae parcius apponitur esca . Erat enim eorum conversatio laudabilis, Deo acceptabilis, hominibus admirabilis et eam sectari volentibus imitabilis . Nam ad hoc merita sanctorum ammiramur , ut eos imitando ipsi ammirabiles reddamur. Hos quippe viros quinque non incongrue aequipparare possumus sive quinque porticibus probaticae piscinae, sive quinque prudentibus virginibus [Col.0110B] oleo habundantibus misericordiae , quia pauperes ipsi pauperibus Christi, quos in suis confovebant mansionibus , prout poterant, subministrabant misericordiae sumptibus. Ipsis autem virtus talis erat abstinentiae, ut alius bis, alius semel in sabbato, nullus tamen dietim sumeret cibum. Cibus autem eis holus propriis elaboratum manibus; panem raro habuere, sed piscem nunquam, legumina aut milium non nisi in pascha sumere licuit, lympham incorruptam, et hanc libant ad mensuram, carnis esca eis abhominabilis et feminae visus execrabilis. Vestis hyrta et aspera , contexta de cauda et equinis jubis. In lectulo lapis pro sustentaculo capitis, et matta pro lectisternio, et haec vetus nimis et singularis Nec fuit ulla quies, stant tota nocte lugentes Tam proprium quam plebiculae scelus atque reatum. [Col.0109C] Nunc sonant pectora crebris tunsionibus livida, nunc sudant corpora innumeris genuflexionibus fessa, nunc manibus expansis et oculis erectis, vivat ut in coelis precibus unusquisque instat anhelis. Nunquam locuti sunt ad invicem, nisi venientem ad hospitem.[Col.0109C] et ad hunc paucis. Vere legis factores, non auditores erant, vere semetipsos cum viciis et concupiscentiis mundi crucifigentes, et crucem Christi mente et corpore bajulantes, gratum Deo sacrificium non [Col.0110C] ex pecore alieno, sed ex corpore proprio offerebant , quia cottidie vicissim vapulabant. Talis enim [Col.0111A] Mos erat illorum simul unaquaque dierum , Post primam dorsum mollirier usque deorsum. In faciemque cadens ad fratrem frater aiebat: Si parcis peccas, cum tangis, ne michi parcas, [Col.0112A] et stans cum flagello respondit: Sicut Vis, fiat, Christumque rogat, fratremque flagellat, dicens: ÊÊÊHaec per facta pius solvat tua crimina Christus, ÊÊÊAtque cadens iterum praebet sua terga vicissim. ÊÊÊNec Doluit, frater, dum fratrem verberat alter, ÊÊÊSed Miserere mei Deus aut Benedicite cantat. ÊÊÊNam suffert leviter patitur quod quisque libenter. ÊÊÊ[Col.0111A] Horum Deus ex alto prospectans pacientiam ÊÊÊet vitae innocentiam, atque fidei et operis perseverantiam, ÊÊÊcum jam laborum sanctorum suorum ÊÊÊmercedem reddere vellet et ut per viam mirabilem [Col.0111] eos ad patriam reduceret exultabilem. [Col.0111A] Dux Mesco audiens bonam famam eorum et conversationem sanctam, venit cum paucis, ut se commendaret hominibus sanctis. Et ut eorum cognovit inopiam, dat eis magnam census copiam , scilicet marsupium centum marcis plenum Et accipiens ab eis fraternitatem, et orationum communitatem,[Col.0111B] laetus abiit ad suam aulam multum rogans et commendans se, ut sui habeant memoriam. At illi nesciunt , quid faciant de pecunia, quia tale [Col.0112B] quid nunquam habuerant. Stant stupefacti, et quia jam per dimidium annum nihil fuerant ad invicem locuti, unus ex illis aperuit os, et ait: [Col.0111] Est laqueus mortis argenti pondus et auri, [Col.0111B] et quibus super habundat mordax crumena, his non facile patebunt loca elysey amoena, sed horrore plena infernalis poena illos cruciabit in Ethna . Nimirum haec est temptatio humani generis inimici, ut nos faciat inimicos Christi. Nam qui amicus est mundi, inimicus constituetur Dei . Deo namque contradicunt, qui ejus mandata non custodiunt. Nam Deus dixit: ÇNemo potest duobus dominis servire,È et quasi exponens adjunxit: ÇNon potestis Deo servire et mammonae .È Jam mammonae erimus servi, qui hactenus fuimus parsymoniae liberi [Col.0111] An non ad motum aurae portans aurum pavebit? An non cantabit vacuus coram latrone viator . Nonne multociens ad nos latrones venerunt .[Col.0111C] et ob quam rem nos interficerent non invenientes? aliquando plagis nobis impositis, aliquando benedictionibus acceptis abierunt? Certe jam volat fama per mundum nos diligere mundum et ea quae sunt mundi. Clamat contra nos et haec ipsa, quae nunquam scit tacere pecunia, et jam jamque aderit improba manus latronum in janua, quia quod faciunt domini sciunt plurimi, quin [Col.0112C] potius ejiciatur cicius mortis fomentum, mali nutrimentum, animae detrimentum, et referatur ad eum cujus est hoc argentum. Et mittunt unum de fratribus, cui nomen Barnabas, qui semper exteriores tractabat causas, ut haec ex parte fratrum referat duci: Licet nos peccatores et indigni sumus , tamen vestri memoriam in nostris orationibus habemus [Col.0113A] continuam. Argentum nunquam habuimus, nec habere volumus. Dominus enim noster Jesus Christus a nobis non argentum, sed bonae operationis duplex exigit talentum Monachus si habet obulum, non valet obulum. Ecce quod tuum est accipe argentum, nobis illicita possidere non est licitum . Illo abeunte ducis ad curiam, mox in prima noctis vigilia affuit manus inimica, et irrumpentes valvas domus subito, inveniunt eos cantantes et psallentes Domino. Quorum adactis jugulo gladiis inquiunt: Vivere si vultis cum pace bona, quod habetis Argentum nobis date nunc et parcite vobis. Scimus enim vere vos censum regis habere.At illi teste Deo jurant, censumque negant constanter et aiunt: Pecunia, quam quaeritis, jam est[Col.0113B] in camera ducis, quia non fuit necessaria nobis. Quod si non creditis, ecce domus nostra, quaerite quantum placet vobis, tantummodo nolite male facere nobis . At illi rigidiores saxis: Non est opus, inquiunt, verbis, aut nobis reddite ducis pecuniam, aut diram mortis subibitis sentenciam, et statim crudeliter eos ligaverunt et per totam noctem diversis poenis affecerunt, ad ultimum in ore gladii simul omnes interfecerunt. Sicque furor impiorum transvexit eos ad regna polorum. Passi sunt autem hi fratres quinque, Benedictus, Matheus, Ysaac, Cristinus atque Johannes anno dominicae incarnationis 1004, 3 Idus Novembris.39. Anno dominicae incarnationis 1005.Anno dominicae incarnationis 1006 princeps[Col.0113C] Hemma, feminei sexus gemma, febre correpta , a vinculis carnis est erepta. Cujus epitaphium his versiculis aut vidi, aut vidisse me memini editum : Quae fuit ut gemma, vilis jacet en cinis Hemma.Dic, precor, Huic animae da veniam, Domine.Anno dominicae incarnationis 1007.Anno dominicae incarnationis 1008.**Stephanus rex Ungarorum claruit. 2. 2a.Anno dominicae incarnationis 1009.Anno dominicae incarnationis 1010.Anno dominicae incarnationis 1011.**** Dedicatio Babinbergensis ecclesiae 2. 2a.Anno dominicae incarnationis 1012.[Col.0114A] Anno dominicae incarnationis 1013.Anno dominicae incarnationis 1014.***Anno dominicae incarnationis 1015.  Anno dominicae incarnationis 1016.Anno dominicae incarnationis 1017. 4Junii obiit Teadagus, quartus episcopus Pragensis ecclesiae. Fuit autem hic Teadagus sancti praesulis Adalberti successor idoneus, corpore virgineus, moribus aureus, actibus purpureus, sui antecessoris sequens vestigia, commissae plebis persequens flagicia, et si non corpore, mente tamen tulit martirium: nec obiit more hominum,[Col.0114B] sed secutus Dominum in pace in idipsum dormit et requiescit, cui anno dom. inc. 1018 successit Heccardus praesul . Anno dominicae incarnationis 1019 .Anno dominicae incarnationis 1020.40. Interea natus ducis Bracizlaus, de puericia transcendens in juventutem, ibat de virtute in virtutem; cui prae caeteris prosperitas operis , proceritas corporis et formae pulchritudine, ac virium sapientiaeque magnitudo, in adversis fortitudo, in prosperis temperata inerat mansuetudo. Hisdem temporibus Teuthonicis in partibus fuit quidam comes valde potens, cognomine albus Otto, sanguine de regio prodiens stemmate patrio. Unica huic[Col.0114C] erat gnata , nomine Judita . pulchritudineSub Phebo cunctis quae sunt praelata puellis: quam bonus pater et ejus optima mater, quo addisceret psalterium, tradiderant in caenobium quod dicitur Zuinprod , loci situ et moenibus munitissimum. Sed quae turres, quamvis altissimae, aut quae moenia firmissima amori resistere et amantem possunt excludere ?Omnia vincit amor : rex et dux cedit amori. Igitur Bracizlaus, juvenum pulcherrimus, heros acerrimus, multis referentibus audiens de nimia pulchritudine et morum probitate ac generositate parentelae supra dictae puellae, ultra non habebat spiritum et intra semetipsum coepit cogitare, utrum eam vi rapere temptet, an dotalibus conubia paret.[Col.0115A] Sed maluit viriliter agere quam supplicando colla submittere. Perpendit enim innatam Teutonicis superbiam, et quod semper tumido fastu habeant despectui Sclavos et eorum linguam. Sed quanto fit semper difficilis aditus ad amorem, tanto amanti filius Veneris ignem incutit validiorem. Fluctuat mens juvenis igne succensa Veneris , velut ignibus aestuat Ethna. Et hanc apostropham eufonizat secum: Aut ego conjugio fungar egregio, aut ego ludibrio mergar perpetuo, fieri non poterit , ut mea non fuerit Juditha, nobilibus edita natalibus, virgo spectabilis, multum amabilis, solis luce clarior, vita mihi carior; vivat ut superstes laus Deo sit perpes. Et statim quos inter suos novit manu promptiores et sibi fideliores, [Col.0115B] jubet probatos et laboris patientiores aptari equos, et fingit se ad imperatorem cito iturum et cicius rediturum. Jussa viri faciunt, sed quid dominus suus moliatur nesciunt. Mirantur inter se quod tam celeriter vadunt, et quasi septem dierum iter agentes, vice hospitum intrant praedicti coenobii atrium. Interdixerat enim suis omnibus ducis natus, ne alicui eum, quis vel unde esset, innotescerent, sed quasi unum ex ipsis se ipsum haberent. Cedat Ithacus callido ingenio investigasse natum Thethidis , nec se jactet Iliacus pastor Tyndaridem rapuisse Amiclis, quia hic juvenis Bracizlaus ambos it prae et animositate et au lacis facti immanitate. Nam postquam data est eis ibi pernoctandi licentia, sicut lupus, quando obambulat [Col.0115C] ovilia, quaerens qua parte irrumpat ut nitidam rapiat agnam; sic et heros Bracizlaus visu sagaci et animo illustri lustrans claustrum, vult vi irrumpere sed non audet, quia secum tantam copiam militum non habet. Forte fortuna affuit dies festa, et ecce mille votis optata cum suis coaevulis de claustro exit virgo Juditha, sicut puellae solebant tenellae ad vesperas pulsare campanas [Col.0116A] in medio ecclesiae. Quam ut vidit audacissimus raptor, sui prae gaudio factus immemor, ceu lupus qui ex occulto irruit et rapit agnam, et conscius facti fugit submittens caudam , petens ulteriorem latebram, sic et ille rapta virgine fugit: et ut venit ad portam, invenit eam catena molendinari fune grossiori praestrictam et viam exeundi praeclusam. Mox exempto gladio ut festucam praecidit acuto, quae usque hodie cernitur sectio fortissimi ictus pro testimonio. Caeteris autem sociis id minime scientibus et adhuc in papilionibus manentibus, ab irruentibus inimicis comprehensis, aliorum erutis oculis et naribus abscisis, aliorum manibus et pedibus truncatis, dux cum paucis et virgine rapta per noctis vix evasit opaca. Rapta est [Col.0116B] autem virgo Judita anno dominicae incarnationis 1021 . Et ne daretur Teuthonicis justa occasio calumpniandi Boemos, quasi, pro illata injuria, ilico heros Bracizlaus cum nova nupta, patre salutato duce Oudalrico , recta via proficiscitur in Moraviam . Nam antea pater sibi totam illam terram tradiderat in potestatem, fugatis cunctis de civitatibus Poloniis , ex quibus multos comprehensos, centenos et centenos ordinatim catenatos vendi jusserat in Ungariam et ultra; quia revera post obitum secundi Bolezlai sicut urbem Pragam, ita totam Moraviam vi obtinuerant Polonii,Anno dominicae incarnationis 1022. in Polonia[Col.0116C] facta est persecutio christianorum .Anno dominicae incarnationis 1023. 6. Idus Augusti Occardus quartus episcopus Pragensis ecclesiae transivit ab hac luce victurus perpete vita . Fuit autem hic praesul contra potentes erectus, erga humiles et mansuetos pius et modestus, facundissimus praedicator, largus elemosinarum dator, dominicae familiae in mensura tritici fidelis dispensator. Hic constituit ut[Col.0117A] pro decimatione unusquisque, sive potens sive dives sive pauper, tantum qui de suo pheodo vel allodio araturam haberet, duos modios quinque palmarum et duorum digitorum, unum tritici et alterum avenae episcopo solveret. Nam antea, sicut primo episcopo Dethmaro constitutum erat, pro decimatione duos messis acervos dabant; dicimus enim acervum quinquaginta manipulos habentem. Hujus post obitum Izo obtinuit episcopium , qui ordinatus est ab eodem anno 4. Kal. Januarii ab archiepiscopo Maguntino .41. Anno dominicae incarnationis 1024. 4. Idus Julii obiit Heinrichus rex .Anno dominicae incarnationis 1025. 15. Kal. Julii obiit Boleslaus rex .[Col.0117B] Anno dominicae incarnationis 1026*.(*Conradus rex Romae consecratur. 2, 2a., 2b.Anno dominicae incarnationis 1027.Anno dominicae incarnationis 1028.Anno dominicae incarnationis 1029.Anno dominicae incarnationis 1030. Hoc anno dux Bracizlaus magna caede prostravit Ungaros et terram eorum usque ad urbem Strigoniam devastavit. Eodem anno 3. Kal. Februarii Izo , quintus episcopus Pragensis ecclesiae, ??Transit ab hoc mundo bravio fruiturque jocundo.?Hic fuit nobilis genere, sed nobilior opere, qui prior fecit quae facienda praecepit. Nam nulli magis est nota propria sedes, quam sibi carcer et infirmorum[Col.0117C] erant aedes. Nec eum latuit quot hominum capita vitae sint reddita, Vel quot mors animas ad furvas mitteret umbras.Praeterea solitus erat cottidie quater denos pauperes pascere, quibus habunde procurans cibum et potum ipse benedixit et ipse hilariter distribuit. Erat enim et corporis ejus pulchritudo insignis, caput capillo albius cigno, unde cognomen obtinuit, ut diceretur albus atque blandus episcopus Izo. Post huncSeverus praesul successit in ordine sextus,[Col.0118A] qui tempore juventutis mirae enituit decore agilitatis: quia quotquot erant in curia ducis, omnes suis praecellens obsequiis, sedulum suo domino et magis gratum, quia fidele, exhibebat servicium. Primus enim fuit officiis clericorum, nec minus deditus studiis laicorum; semper aderat comes individuus duci in venationibus, primus enim affuit in occisione silvatici apri, et abscidens ejus caudam, purgat et parat, ut ducem velle norat, paratamque venienti domino ad vescendum donat, unde dux Oudalricus saepe sibi fertur dixisse: O Severe, dico tibi vere, pro hoc tam dulci edulio dignus es episcopio. His atque hujusmodi studiis habuit gratiam ducis et placuit universis.Anno dominicae incarnationis 1031 sanctorum [Col.0118B] apostolorum Petri et Pauli in natalicio ordinatus est Severus episcopus a Maguntino archiepiscopo. Eodem anno natus est Spitigneu filius Bracizlai ducis.Anno dominicae incarnationis 1032.****) Initium Sazaviensis ecclesiae . 2. 2aAnno dominicae incarnationis 1033.Anno dominicae incarnationis 1034.Anno dominicae incarnationis 1035.Anno dominicae incarnationis 1036.Anno dominicae incarnationis 1037. obiit dux Bolezlaus , quem Mesco lumine privarat .42. Eodem anno 5. Idus Novembris dux Oudalricus,[Col.0118C] linquens terrena captat coelestia regna . Tunc Iaromir, de quo supra meminimus , lumine orbus, cui dux Oudalricus destinaverat , ut degeret Liza in viculo , audiens quod frater suus ab hoc migrasset seculo, surgit diluculo, et imperat ut se deducant ad urbem Pragam veiculo. Quo cum pervenit, jam fratrem suum ad ecclesiam delatum sancti Georgii invenit, ad cujus funus stans juxta feretrum, omnium circa astancium movit et concussit corda hujusmodi elogii lamento: [Col.0119] Ei mihi! quid dicam, nisi saepius: Heu mihi! dicam! Hei mihi! germane, hey dira conditio mortis amarae! Mortuus ecce jaces, nec ego nec tu modo gaudes. Hujus terreni fugitivo culmine regni. Nudius tercius dux nobilis, hodie truncus inmobilis, cras vermibus esca, post tenuis favilla et inanis eris fabella. Lumine privasti me, nec fratrem ut frater amasti, Non fecisse modo quod fecisti mihi malles. Nunc scio, si posses, mihi lumina reddere velles, cum tua sunt nuda et aperta seu bene seu male facta. Sed nunc ex toto tibi, frater, corde remitto, Ut pietate sua Deus omnipotens tibi parcat, Spiritus atque tuus post hac in pace quiescat.[Col.0119A] Post expletis rite funebriis exequiis accipit Bracizlaum fratruelem, et ducit eum ad sedem principalem: et sicut semper in electione ducis faciunt, per superioris aulae cancellos decem milia nummorum aut plus per populum spargunt, ne ducem in solio comprimant, sed potius sparsos nummos rapiant. Mox duce locato in solio et facto silentio, tenens dextram sui fratruelis Jaromir dixit ad populum: Ecce dux vester! At illi succlamant ter : Krilessu , quod est Kyrieleyson . Et iterum Jaromir ad populum: Accedant, inquit, de gente Muncia ! accedant de gente Tepea ! ; et vocat eos nominatim, quos norat armis potentiores, fide meliores, militia fortiores et divitiis eminentiores. Quos ut sensit adesse, [Col.0119B] dixit: Quoniam me mea facta non sinunt ut sim vester dux , hunc assignamus vobis in ducem et collaudamus, quo ei obediatis, ut dignum est duci, et debitam fidelitatem exhibeatis, ut decet suo principi. Te autem, fili, moneo, et repetens iterum iterumque monebo, istos colas ut patres, hos diligas ut fratres, et in omnibus negotiis tibi consiliarios habeas. His urbes et populum ad regendum committas, per hos enim Boemiae regnum stat et stetit atque stabit in sempiternum . Ast illos, qui sunt Wrissovici, iniquorum patrum nequam filii, nostri generis hostes domestici, familiares inimici, [Col.0120A] ut coenosam rotam devites et consortia eorum declines, quia nobis nunquam fuere fideles. Ecce me innocen, tem et suum principem inprimis ligaverunt et diversis, affecerunt ludibriis, post sibi innatis versuciis et fraudulentis consiliis id egerunt, ut frater fratrem me hisce privaret oculis. Habeas, fili mi, semper in memoria sancti Adalberti praeconia, qui eorum ob facta crudelia ter ut fiant super eos excidia sancto ore confirmavit , et excommunicavit eos in ecclesia. Quae nutu Dei jam bis sunt facta, tercio ut fiant super eos excidia , adhuc sunt sollicita fata . At illi audientes haec dissecabantur cordibus, et fremebant dentibus in eum ut leones: nec post multos dies Kohan, de quo supra retulimus, misso lictore suo, dum ille caecus purgat ventrem in necessario [Col.0120B] noctis in hora, acutissima sica perforat eum in posteriora usque ad cordis interiora. Sicque justus vir, velut Dei martir, dux Jaromir obiit anno dominicae incarnationis 1038. pridie Nonas Novembris .Hactenus acta antiquitus liber continet primus.Sed quia, sicut ait beatus Hieronimus , aliter visa, aliter audita , aliter narrantur ficta , quae melius scimus, melius et proferimus, nunc auxiliante Deo et sancto Adalberto ea fert animus dicere, quae ipsimet vidimus, vel quae ab his referentibus qui viderunt, veraciter audivimus.[Col.0119] EXPLICIT LIBER PRIMUS DE CHRONICIS BOEMORUM. INCIPIT PROEMIUM AD CLEMENTEM BREUNOVENSIS ECCLESIAE ABBATEM[Col.0121][Col.0121A] Spiritaii Breunensis coenobii patri Clementi, sic ex re nomen habenti, semper theoriae inhaerenti, Cosmas, haud dignus dici decanus, angelici consorcia senatus. Cum multa mecum revolvens supersederem, quid potissimum caritatis viro tantae sanctitatis transmitterem, quippe cui pondera auri et argenti sordent, solaque quae sunt spiritualia placent, optimum fore duxi tuae tantummodo voluntati obsequi. Intellexi enim per tuum clericum nomine Deocarum, qui mihi clam innotuit familiariter, quod meas naenias, quas olim Gervasio [Col.0122A] scripseram, velles videre libenter. Hac oblata occasione roboratus, immo cari amici persuasione conpulsus, non solum quod optasti , verum etiam secundum ejusdem narrationis, ut ita dicam, libellum, quem similiter prout scire licuit a tempore Bracizlai, filii ducis Oudalrici, usque ad ejus aequivocum filium regis Wratizlay digestum, tuae paternitati pandere praesumo. Licet enim, pater o venerande, divinas non cesses epotare scripturas, et profundos philosophiae semper exhaurias fontes, tamen hoc tam tenui liquore Non dedigneris tua sacra proluere labra. Saepe enim fit, ut post fortia vina et soporifera pocula, naturalis quandoque homini incidat sitis, fitque haustus puri laticis suavior dulcibus poculis. Saepe fit ut Martis miles qui sudat in armis , Gaudeat virgineis se commiscere choreis, Aut juvat in circo puerili ludere throco . Sic tu, o sanctissime pater, jam grandia et sillogistica volumina linque, et haec mea opuscula sensu puerilia, stilo rusticalia, perlege: ubi nonnulla subsannatione et derisione digna invenie quae utique idcirco memoriae commendes, ut ea tibi a Deo collata sapientia quandoque ad unguem emendes.Quod autem in quibusdam locis quasi metricos versus invenis, scias me scienter nescium fecisse, dum feci versus. Vale.INCIPIT LIBER SECUNDUS .[Col.0121][Col.0121B] 1. Igitur dux Bracizlaus jam in paterna sede vigoratus, quam Deo tam hominibus beneplacitis actibus calcans vestigia patrum, et eos praecellens contigua arce virtutum, sicut sol in virtute sua sydereum lumen et lunae nimio splendore [Col.0122B] occulit et ebetat , sic novus Achilles, novus Thitides Bracizlaus novis triumphis fortia acta et victoriosissimas atavorum palmas attenuat et obscurat. Nam Deus talem sibi gratiam contulit, ut quas singulis hominibus particulariter, has quoque huic indeficientes virtutes largitus est generaliter.Quippe hanc virtutum obtinuit accumulationem, ut in rebus rebellicis strennuitate praecelleret Gedeonem corporis viribus exsuperaret Samsonem, quadam speciali praerogativa sapientiae praeiret Salomonem. Unde factum est, ut in omnibus praeliis victor existeret ceu Josue, auro et argento locuplecior esset regibus Arabiae, et undique inexhaustis affluens diviciis, atque in largiendis muneribus non deficiens. [Col.0123A] assimiletur aquae, quae nunquam deficit amne. Huic conjunx Juditha nobilissima genere, fecundissima prolis germine, genuit quinque juvenes, corpore insignes et supereminentes, ceu Ehematiae montes, sapientia singulares, probitate nulli comparabiles, moribus acceptabiles, in delinquentes placabiles , in universa virtutum honestate laudabiles.[Col.0123A] Fuit autem primogenitus nomine Spitignev, secundus natu Wratizlav, tercius stemmate Conradus , quartus genitura Jaromir , quintus et ultimus Otto pulcherrimus. Horum de vita et gloria, prout affluet verborum copia, sufficienter in suis locis explicabitur. Quos adhuc positos annis in puerilibus sed studiis pollere virilibus pater valde miratur: Cernens egregium decus et par nobile fratrum Nec minus angebant matrem sua gaudia laetam de tanto provectu filiorum et magnificae gloriae statu.2. Ea tempestate Kazimir Poloniensi nobilissimo duce ab hac subtracto luce, filiis ejus Bolezlao et Wladizlao adhuc in infantia[Col.0123B] positis ad ubera lactis , una erat spes salutis in misera fuga fugientibus per diversa loca Poloniensibus. Quod animadvertens dux Bracizlaus, quarto anno sui ducatus , optimum fore ratus ne differret oblatam occasionem calumpniandi suis inimicis, immo ulciscendi de illatis injuriis, quas olim dux Mesco intulerat Boemis, quantocius potuit, inito consilio cum suis, eos invadere statuit, statimque terribilem dictat sentenciam, tocius Boemiae per provinciam mittens in signum suae jussionis torquem de subere tortum, ut quicunque exierit in castra segnius dato signaculo, sciret procul dubio tali torque se suspendendum in patibulo. Quibus in momento, in ictu oculi congregatis in unum et usque ad unum, [Col.0124A] intrat terram Poloniae suo viduatam principe et eam hostiliter invasit, ac velut ingens tempestas furit, saevit, sternit omnia; sic villas caedibus, rapinis, incendiis devastavit, in municiones irrupit. Krakov autem eorum metropolim ingressus a culmine subvertit, et spolia ejus obtinuit ; insuper et veteres thesauros ab antiquis ducibus in aerario absconditos evolvit, scilicet aurum et argentum infinitum nimis. Similiter et caeteras urbes igne succendit et usque ad solum destruxit. Cumque pervenissent ad castrum Gedec , castellani et simul qui illuc confugerant villani , non valentes ferre impetum ducis, exeunt ei obviam auream gestantes virgam, quod erat signum dedicionis, et ut eos pacifice cum suis peccoribus et caeteris rerum [Col.0124B] appenditiis transferat in Boemiam, suppliciter rogant. Quorum dux peticionibus adquiescens, postquam perduxit eos in Boemiam, dat eis partem silvae, quae vocatur Crinin , non modicam, constituens eis unum ex ipsis praefectum et judicem, et decernit, ut sub lege quam in Polonia habuerant, tam ipsi quam eorum posteri in sempiternum vivant, atque nomine ab urbe derivato usque hodie nuncupantur Gedcane .3. Nec longe a praedicta urbe ventum erat ad metropolim Gnezden , natura loci et antemurali firmam, sed facilem capi ab hostibus, raris eam inhabitantibus civibus, ubi tunc temporis in basilica sanctae Dei genitricis Mariae perpetuae Virginis preciosissimus quiescebat[Col.0125A] thesaurus, scilicet beatissimi Adalberti martiris corpus. Qua mox Boemii sine Marte potiuntur urbe, et cum magna laeticia intrant sanctae ecclesiae adita , atque omni praeda posthabita, solam sibi poscunt dari pro Christo passam sacri corporis preciosam massam. Quorum praesul Severus ut vidit temeritatem, et pronam in omne fas nefasque sensit voluntatem, talibus alloquiis temptat eos revocare ab illicitis ausis : Fratres mei et filii ecclesiae Dei, non tam ex facili constat, sicut vos aestimatis, ut sacram corporis glebam, Dei virtutibus plenam, quis mortalium tam temere praesumat tangere. Timeo enim valde, ne percellamur aut mentis oblivione aut caecitate aut aliqua membrorum debilitate, si id temere praesumpserimus [Col.0125B] agere. Quapropter prius triduo jejunate, de peccatis vestris poenitenciam agite, et ab omnibus abhominationibus, quas ipse abhominatus est in vobis, abrenunciate, et ex toto corde, quod eas ultra non faciatis, promittite. Spero enim in misericordia Dei et nostri patroni sancti Adalberti, quod non privabimur spe peticionis nostrae, si persistimus fidei in devotione et precum assidua oratione. At illis visa sunt praesulis verba quasi deliramenta, et continuo aures suas continentes fecerunt impetum ut raperent sacrum corpus, et quia post altare juxta parietem conditum fuerat, et aliter evelli non poterat, nisi altare destrueretur , manus inproba cum mente ferina operantur profana; sed non defuit ultio divina. Nam in ipso [Col.0125C] opere suae temeritatis steterunt sensibus obstupefactis , nec erat vox nec sensus nec visus per trium fere horarum spacia, donec iterum propiciante Dei gratia rehabuere pristina officia. Moxque licet sero poenitencia ducti faciunt jussa episcopi, et quanto erant divino nutu evidentius castigati, tanto devotius perstabant precibus infatigati, triduo jejunantes et veniam postulantes.4. Tercia nocte Severo episcopo post matutinalem synaxim quiescenti sanctus praesul in visione apparens Adalbertus : Dic, ait, ista duci et ejus comitibus: Pater de coelis dabit quod petitis, si non[Col.0126A] repetitis mala, quibus abrenuntiastis in fonte baptismatis . Hoc mane cum praesul innotesceret duci et ejus comitibus, mox exhilarati intrantes ecclesiam sanctae Mariae, et ante sepulchrum sancti Adalberti humi prostrati, diu fusa comuni oratione surgit dux , et stans in ambone , hac rupit silentia voce : Vultis praevaricationes vestras emendare, et a pravis operibus resipiscere? At illi obortis clamant cum lacrimis : Emendare parati sumus quicquid in sanctum Dei patres nostri vel nos praevaricati sumus, et a pravo opere omni cessare. Tunc dux extendens manum suam super sacram tumbam, sic orsus est ad populi turbam : Extendite, fratres , simul vestras ad Dominum [Col.0126B] dextras et ad meos attendite sermones, quos volo ut vestrae fidei sacramento confirmetis. Ergo hoc meum proximum et primum sit decretum, ut vestra conubia, quae actenus habuistis ut lupanaria, et ceu brutis animalibus communia, amodo juxta canonum scita sint legitima, sint privata, sint insolubilia, ita duntaxat ut una vir conjuge et conjunx viro uno contenti vivant. Si autem conjunx virum aut vir conjugem spreverit, et rixa inter eos usque ad discidium efferbuerit, , qui ex eis in priorem copulam legitime celebratam redire noluerit, nolo ut secundum ritum nostrae terrae hujus rei violator in servitutem redigatur, sed potius nostri inmutabilis decreti per angariam, qualiscunque sit persona, redigatur in Ungariam, et nequaquam liceat ut precio [Col.0126C] se redimat aut in hanc terram redeat, ne unius contagio oviculae totum Christi serpat per ovile. Severus episcopus dixit: Quicunque aliter fecerit, anathema sit. Eadem sententia sint plectendae virgines et viduae et adulterae, quae nomen bonum amisisse et pudorem corrupisse ac per scortum concepisse dinoscuntur. Nam cum liberum nubendi habeant arbitrium, cur comittunt adulterium et conceptus suos abortivant , quod est pessimum scelus scelerum? Tunc dux subjungens inquit: Si vero mulier proclamaverit pari vice non amari, sed inclementer a viro suo affligi et profligari , detur inter eos judicium Dei, [Col.0127A] et qui inventus fuerit reus, solvat poenas rei. Similiter et de his, qui homicidiis infamantur archipresbyter comiti illius civitatis nomina eorum ascribat, et comes eos conveniat; et si sunt rebelles, in carcerem redigat, donec aut poenitenciam dignam agant, aut si negant, ignito ferro sive adjurata aqua, utrum culpabiles sint examinentur; fratricidas autem et parricidas sive sacerdotum interfectores et hujusmodi capitalibus criminibus irretitos, archipresbiter assignet eos comiti vel duci, sive per manus et ventrem ferratos de regno ejiciat, ut ad instar Cain vagi et profugi circueant terram. Severus episcopus dixit: Ista ducis deliberatio justa sit anathemate firma. Nam ad hoc vobis ducibus mucro pendet in femore, ut manus vestras saepius lavetis peccatoris [Col.0127B] in sanguine. Iterum dux : Tabernam , inquit , quae est radix omnium malorum, unde prodeunt furta, homicidia , adulteria et caetera mala, et qui parat et qui paratum comparat, Severus episcopus dixit: Anathema sit. Et dux : Qui, inquit, comprehensus fuerit hujus violator decreti tabernarius, in medio foro ad palum suspensus, et usque ad fastidium praeconis caesus depiletur: res tamen ejus non infiscentur ; sed potus tantum in terram projiciatur , ne quis execrabili haustu polluatur. Potatores autem, si deprehensi fuerint, non prius de carcere exeant, quam in fiscum ducis unusquisque 300 nummos componat. Severus episcopus dixit: Quae dux judicat, nostra auctoritas firmat. Adhuc dux prosequitur [Col.0127C] dicens: Fora autem dominicis diebus omnino ne fiant interdicimus, quae ideo maxime in his celebrant regionibus, ut caeteris diebus suis vacent operibus. Si quis autem quam dominicis tam festis diebus publice ad ecclesiam feriari indictis in aliquo servili opere inventus fuerit, ipsum opus et quod in opere est inventum archipresbiter tollat jumentum , et 300 ducis in fiscum solvat nummos. Similiter et qui in agris sive in silvis suos sepeliunt mortuos, hujus rei praesumptores archidiacono bovem et 300 in fiscum ducis solvant nummos : mortuum tamen in poliandro fidelium humi condant denuo. Haec sunt quae odit Deus, haec sanctus Adalbertus [Col.0128A] pertesus , nos suas deseruit oves et ad exteras maluit ire docturus gentes. Haec ut ultra non faciamus, nostrae simul et vestrae fidei sacramento confirmamus. Sic ait dux. Et praesul sanctae Trinitatis nomine invocato et malleo assumpto, caeteris clericis septem psalmos et alias huic sancto operi competentes orationes ymnizantibus, coepit molliter destruere summa sepulchri, destruens eum usque ad ima thesauri sacri, et cum aperuissent sarcophagum, omnes qui in ecclesia aderant tanta flagrantia suavissimi odoris sunt referti, ut per tres dies quasi opimis ferculis referti obliviscerentur cibo refici, quin etiam et infirmi sanati sunt eadem ora quam plurimi. Tunc dux et episcopus et pauci comitum inspicientes, ut viderunt [Col.0128B] sanctum Dei ita vultu et habitu clarum, et sic corpore integrum per omnia, ac si eadem die sacra missarum celebrasset solempnia, clerici Te Deum laudamus, laici Kyrieleyson modulantur, et resonant voces eorum usque ad ethera . His ita peractis dux prae gaudio faciem perfusus lacrimis, sic orat : O Christi martir, beate Adalberte , nostri semper et ubique miserate , nunc solita nos respice pietate, et nobis peccatoribus propiciare, atque ad tuam sedem Pragensis ecclesiae per nos quamvis peccatores referri non dedignare. Mira res et valde stupenda, cujus tumbam nudius tercius contingere non poterant, continuo dux et episcopus sine impedimento corpus ejus sarcophago levant et serico cooperientes in superiori [Col.0128C] altari locant, ut plebs sua vota solvat , quae Deo et ejus sancto voverat, atque eadem die compositae sunt 200 marcae altaris in arce . O Deus omnipotens, mundum per secla revolvens, Qui semper regnas, solus qui cuncta gubernas, Nil fit, nec fuit in mundo nec erit, bone Christe,tuo sine nutu. Quisnam mortalis hoc unquam credere posset, ut ad gentes apostatrices jam in celesti regno laureatus corpus suum referri sineret, quarum aspernatus facinora aufugit consortia, cum adhuc viveret. Sed si majora Dei et antiqua miracula perpendimus, quomodo populus Israeliticus sicco [Col.0129A] vestigio transivit mare, qualiter de sicca rupe fluxerunt aquae, vel qualiter factor orbis apparuit in orbe natus ex Maria Virgine, non ammirari, sed potius Deo, qui fecit et facere potest quae vult, nos decet humiliari et ejus gratiae totum assignare; cujus gratia inspirante ascendit in cor ducis, ut similiter transferret corpus archipraesulis ejusdem civitatis, nomine Gaudencii qui in eadem forte ecclesia quiescebat. Hic utique superius retulimus, non solum carnali verum et spirituali conjunctione frater sancti Adalberti et comes individuus in omni labore et erumna fuit, et si cum eo non corpore martirium , mentis tamen compassione tulit. Nec enim fieri poterat ut gladius animam ejus non petransiret, cum germanum suum [Col.0129B] rompheis paganorum in frusta concidi videret, et ipse pariter occidi valde optaret . Item visum est duci et episcopo, ut quinque fratrum reliquias sancto corpori adjunctas, quorum de vita ac passione satis supra retulimus , qui in eadem civitate sed in alia ecclesia quiescebant, pariter eum summa diligentia transferant. Quid multa?5. Ventum erat cum omni sacra sarcina in prosperitate et laetitia Boemiam, et in vigilia sancti Bartholomei apostoli prope metropolium Pragam[Col.0130A] castra metati sunt circa rivulum Rokitnicam , ubi lucescente die clerus et universa plebs cum processione occurrit, cujus longam seriem latus vix explicuit campus. Talis enim processio fuit? Dux ipse et episcopus humeris subnixi dulce pondus portant martiris Christi Adalberti; post simul abbates ferebant reliquias quinque fratrum, deinde archipresbiteri gaudent onere Gaudentii archiepiscopi, quos electi 12 presbiteri, vix sustentantes pondus aurei crucifixi, secuntur--- nam dux Mesco ter semetipsum hoc apponderarat auro,---quinto loco ferunt tabulas tres graves auro quae circa altare, ubi sanctum corpus quievit, positae fuerant. Erat enim major tabula quinque ulnarum in longitudine et decem palmarum [Col.0130B] in latitudine, valde adornata lapidibus preciosis et cristallinis sachis . Cujus inscriptus fuit hic in margine versus: Ter centum libras apponderat hoc opus auri.Postremo plus quam centum plaustris ducunt inmensas campanas et omnes Poloniae gazas, quas sequitur innumera nobilium virorum turma, asstricti manicis ferreis et contriti colla bagis , inter quos, heu! male captus, adductus est meus attavus . ÊÊÊConsors in clero, presbiter officio. ÊÊÊO dies illa, dies Boemis honoranda et per saecula memoriae commendanda ÊÊÊsacris mysteriis frequentanda, dignis praeconiis celebranda, ÊÊÊlaudibus devotissime veneranda, ÊÊÊdivitibus laetabunda, debilibus exoptanda, pauperibus jocunda, datione elemosinarum decoranda, et omnibus bonis studiis excolenda, in qua festis festa refulgent accumulata. O nimium felix metropolis Praga, olim sacro duce sublimata, nunc beato praesule decorata, a Domino Deo tibi collata excipis gaudia geminata, et per has binas misericordiae olivas fama volas ultra Soromatas atque Sarigas .[Col.0129B] Facta est autem haec translatio beatissimi Christi martiris Adalberti anno dominicae incarnationis [Col.0130B] 1039. Kal. Septembris .6. Sed his prosperis a Deo concessis improbus[Col.0131A] delator non defuit , qui apostolico uti gesta haec erant retulit , divinas sanctiones et sanctorum patrum traditiones violasse ducem Boemiae et episcopum promulgavit; et si hoc inultum domnus papa praetermitteret, jura apostolicae sedis per totum mundum observanda imminueret. Continuo sacer conventus celebratur, canones recitantur, sacrae Scripturae scrutantur. Dux et episcopus, quamvis absens, de praesumptione arguitur: alii ducem omni dignitate privatum per tres annos in exilium decernunt, alii episcopum ab omni pontificali officio suspensum, quoad usque vivat, in claustro monachorum degere judicant, alii ambos gladio anathematis feriendos clamant.7. Interea legati ducis et episcopi Boemorum ex[Col.0131B] parte tocius populi et ipsorum Roman adveniunt, ferentes mandata magis muneribus oblita quam facundiae verbis polita. Quibus ubi data est copia fandi, in conspectu apostolici et sacri concilii tali sermone causam suae legationis sunt prosecuti . O fidei catholicae et sedis apostolicae sanctissime rector, et o patres in libro vitae conscripti, quibus a Deo collata est potestas judicandi simul et miserendi, miseremini peccasse confitentibus, parcite paenitentibus simul et veniam postulantibus. Fatemur enim quod illicita et contra canonum statuta egimus, quia de tam longinquis partibus ob tam breve temporis spacium ad tam sanctum negotium vestrum nequivimus habere nuncium. Sed quicquid est illud, quod fecimus, sciatis, o patres, sciatis , conscripti, [Col.0131C] nos non ex temeritate, sed pro magna utilitate Christianae religionis atque bona intentione id recisse. Aut, si unquam bona intencio cadit in vitium, o sanctissimi patres, secundum vestrum judicium parati sumus nostrum emendare flagicium. Ad haec apostolicus paucis: Si poenitet, inquit, haud nocet error. Mox legati summoti a concilio potiuntur hospicio, sequenti die reddituri rationem in judicio. Illa autem nocte ducis missi et episcopi, circueuntes corruperunt pecunia cardinalium astuciam, auro subplantant justiciam, mercantur precio clementiam, muneribus leniunt judicialem sentenciam. Postera autem die iterum legatis sacri concilii in capitolio praesentatis, domnus apostolicus [Col.0132A] os aperuit sacrum, ponderosis verbis et auctoritate plenum. Sicut, inquit, pertinacibus in impietatis culpa est saevior exerenda vindicta, ita reatum suum recognoscentibus et poenitenciam desiderantibus facilem praebemus assensum , et ab hoste inflictis vulneribus misericordiae adhibemus antidotum. Magnum enim peccatum est aliena rapere, sed majus christianos non solum spoliare, verum etiam captivare et captivos ceu bruta animalia vendere, nimis est abhominabile: quod vos perpetrasse in Polonia, nobis relatum est per veridica nuncia. Quod autem nulli liceat sine nostra permissione de loco ad locum sacrum transferre corpus, testantur canones, prohibent patrum decreta, et praesumptores hujuscemodi rei divina jubent eloquia [Col.0132B] gladio anathematis ut feriantur. Sed quia vos sive per ignorantiam sive bonae intentionis ob gratiam hanc rem fecistis, praecipimus ut pro hac tam temeri praesumptione dux vester et episcopus coenobium omnibus ecclesiasticis usibus et honoribus sufficienter amplificatum in competenti loco construant, probatasque personas ac officia servientium clericorum ex more constituant, ubi Deo sedulum servicium tam pro vivis fidelibus quam pro defunctis in sempiternum exhibeatur, ut saltem vel sic in conspectu Dei reatus vestri transgressio deleatur. Mox legati valde exhylarati proficiscuntur et referunt duci jussa apostolici. Quibus dux, velut divinis jussis obtemperans, sub honore sancti Wencezlai martiris in urbe Boleslau juxta flumen Labe , ubi idem sanctus [Col.0132C] olim feliciter consummavit martirium, venustissimum fabricavit coenobium, in quo, sicut et hodie cernitur, Deo servit caterva fratrum numerosa, et habetur praepositura et basilica valde religiosa .8. Anno domin. incarn. 1040. Fama, qua nullum pejus malum viget in mundo , et quae mendaciis pinguescit, et miscens plura paucis, falsa veris, volando crescit, perfert ad aures imperatoris secundi Heinrici cencies plus, quam verum fuit, pondus auri et argenti Boemos de Polonia asportasse. Tunc imperator coepit quaerere occasiones adversus eos, quoquomodo ab eis quod sibi dictum fuerat eriperet aurum. Et mandans per quaestionarios,[Col.0133A] ut argentum, quod in Polonia rapuerant, nisi infra statutum terminum usque ad unum obulum sibi mittant, minatur bellum. Ad haec Sclavi inquiunt: Semper salvo tenore nostrae legis fuimus et hodie sumus sub imperio Karoli regis et ejus successoribus, nostra gens nunquam extitit rebellis, et tibi in omnibus bellis mansit et semper manebit fidelis, si justiciam nobis tantum facere velis. Talem enim nobis legem instituit Pippinus , magni Karoli regis filius, ut annuatim imperatorum successoribus 120 boves electos et 500 marcas solvamus---marcam nostrae monetae 200 nummos dicimus ---hoc testatur nostratum aetas in aetatem ; hoc omni anno sine refragatione tibi solvimus et tuis successoribus solvere volumus. At si aliquo praeter solitum [Col.0133B] legis jugo nos aggravare volueris, mori potius prompti sumus, quam insuetum ferre onus. Ad haec imperator respondit : Regibus hic mos est semper aliquid novi legi addere anteriori, neque enim omnis lex est constituta tempore in uno, sed per successores regunt crevit series legum. Nam qui regunt leges non reguntur legibus, quia lex, ut aiunt vulgo, cereum habet nasum , et rex ferream marum et longam, ut eam flectere queat, quo sibi placeat. Pippinus rex fecit quod voluit; vos autem nisi quod volo faciatis, ostendam vobis, quot pictos habeam clipeos aut quid bello valeam.9. Et statim mittens litteras per totum regnum, valde fortem colligit exercitum . Altera via qua itur per Zribiam , et est exitus de silva in[Col.0133C] istam terram per castrum Hlumec , jussit Saxones intrare Boemiam, quorum tunc temporis dux erat Occardus , cui omnis Saxonia tanquam regi paruit per omnia. Fuit enim vir magni consilii, et in ordinandis regni negotiis [Col.0134A] singulari sollertia praeditus et rebus bellicis a puericia deditus, sed nunquam belli felices obtinuit successus. Ipse autem caesar castra metatus est ex utraque parte fluminis Rezne . Postera autem die pertransiens castrum Kanb cum admoveret aquilas silvae quae dirimit Bawariam atque Boemiam , ut cognovit quod obstruerent Boemii vias per silvam , indignatus parum tacuit, concuciensque caput ter concipit iras caesare dignas , atque in haec verba solvit ora: Licet exstruant muros silvis altiores, licet elevent turres sublimes usque ad nubes, uti frustra jacitur rete ante oculos pennatorum, sic nichil valent contra Teutonicos obpugnacula Boemorum Aut si ascendent super nubila, aut si includant , [Col.0134B] se inter sidera, ÊÊÊperditam et miseram gentem nihil ista juvabunt. ÊÊÊSic ait et jussit cunctos irrumpere silvam,et ipse eos praecedens ascendit montem altum in media silva situm, sedensque in tripode dixit ad astantes tocius regni principes: Hac in valle cohors ignava latet Boemorum, quasi mus agrestis in suis receptaculisantrorum. Sed fefellit caesarem sua opinio , nam ultra alterum montem fuit illorum munitio. Tunc unumquemque caesar appellans nomine, prius marchiones, dehinc quosque nobiliores armatos praemittens, jubet pedestres ire in pugnam, his verbis pollicitans eis victoriam: Non est, inquit, vobis opus laborioso certamine; tantum descendite, certe ipsi [Col.0134C] fugient prae timore, nequeunt enim vestrum impetum ferre. Ite mei, ite, falcones, pavidas capite palumbes, et ut feroces leones, more luporum, qui dum irrumpunt ovilia ovium , non curant de numero, et non nisi toto grege mactato pociuntur edulio.[Col.0135A] 10. Mox secundum jussum regis ruunt loricata agmina; de primo loco pugnae certant proceres, Conspicuae nitent acies ut lucida glacies,et ut sol refulsit eorum in arma, resplendent frondes silvarum ab eis et cacumina montium. Descendentes autem in vallem neminem inveniunt, quia hinc et illinc spissa silva et inpenetrabilia sunt loca; et sicut solet in omni certamine fieri, subsequentes etiam invitos inpellunt ad pugnam praecedentes, sic jam fatigati proceres iterum conpelluntur a subsequentibus transcendere alterum montem. Sed jam aestu et siti sicco lingua adhaeret palato; vires deficiunt, dexterae languescunt, anhelitus aegros de pectore trahunt, nec tamen sistere queunt gradum. Alii super scuta suas loricas dejiciunt, [Col.0135B] alii stant appodiati arboribus, frustra inanem auram captantes, alii jacuere ut trunci, homines crassi et insueti itinere certamine pedestri, et cum applicuissent munitioni, exoritur undique clamor, , ascendit ut nebula super silvam fatigato de corpore vapor. Quod videntes Boemi ad breve tempus haesitaverunt, moxque, ut intellexerunt viribus eos defecisse, audacter prosiliunt de munitione. Audatiam Dabat eis invicta soror fortunae Bellona O fors fortuna! nunquam es perpetuo bona Instabilique rota magnates mergis in ima. Fortunatorum en ora verenda virorum Ungula ferrata saltantium foedat equorum,et ventres in deliciis ac lumbos baltheis bis cocco [Col.0135C] tinctis praecinctos runcinus pede rumpit, et distrahit intestina et exta ceu fasciam aut ligamina cruris. Plura referre pudet de tantae nobilitatis Morte repentina nec scriptis promere digna.Tanta enim nobilium ibi facta est strages virorum, quanta nec in campis Emathiae , nec in tempore Sillae, nec aliqua mortalium peste, nec hostili unquam gladio , fertur simul Teutonicorum interisse nobilitas. Interea caesar sedens montis in supercilio, suae mentis fallitur augurio. Nam dum suos vinci non aestimat ab hoste, victores [Col.0136A] ut vidit adesse cruentos, insiliens tergo sonipedis , incumbit jubis etAdmovet lumbis calcar quadrupedis caesar; quem nisi habuisset promptum, eadem hora descendisset in orcum sine mora Romanus imperator .11. Dum haec ibi geruntur, Saxones cum duce Okardo de quo supra dixi, Boemiam ingrediuntur et unam parvam regionem, quae est circa fluvium Belinam , hostiliter demoliuntur. Interea dux eorum famam ut percepit sinistram, Sclavos de caesare habuisse victoriam, fixit gradum ad pontem Gnevin juxta fluvium Belinam , valde sollicitus utrum bello fortunam temptaret, an cum tanto dedecore repatriaret. Maluit tamen prius experiri animum ducis, et per nuncios[Col.0136B] temptans eum verbis suadet amicis: Qui te modo pugnando vicisse gaudes, si supplicando vicisses, melior multo victor fuisses; propterea noli temetipsum super te inaniter exaltare, quia durum est tibi contra stimulum calcitrare. Nam qui modo, quasi parcendo vobis et miserando, vestram terram cum paucis intrabat, ejus interim gratiam nisi inveneritis , cito cum tanta multitudine exercituum superveniet, quibus nec fontes vestri sufficient, et quos vestra terrula vix capiet; tunc erunt novissima pejora prioribus. Unde iterum admoneo te et consilium do, ne totum, quod possidere videris, amittas. Peginam pecuniam , quae omnia superat, iratos placat, inimicos reconciliat, per tibi fideles amicos non modicam caesari mittas, quatenus pro te ipsa [Col.0136C] intercedat et ejus tibi gratiam acquirat. Ad haec dux Bracizlaus ira commotus salubres sprevit monitus, et innixus manum capulo sic ait: Dicite vestro Occardo : Consilii satis est mihi, neve monendo profecisse putes. Audiant te Saxones saxis rigidiores, et si qui sunt inconsulti homines, qui te sapere aliquid putant. Ego autem, nisi his in tribus diebus hac de mea provincia sine omni violentia exeas, hoc ense caput tuum abscidam, et tua ora ponam tibi ad posteriora.Caesaris in curte quid agatur, non mihi curae est .[Col.0137A] Quamdiu in femore Bracizlai pendet ensis, non lac sed similis fluet sanguis ex latere caesaris. Quae cum duci relata fuissent, quamvis nimis aegre id tulisset, tamen invitus ceu lupus, qui, cum amittit praedam et investigantibus canibus submittens caudam repetit silvam, sic dux Occardus cum magno dedecore repedat in Saxoniam. Item relatum est duci Bracizlao de Pricos comite, qui praefuit Beline in urbe, quod corruptus Saxonum pecunia non stetisset ex adverso munitionis in custodia; sed, ubi sunt nemora hostibus pervia, ibi posuisset praesidia . Hunc enim dux praefecerat toti cohorti quae fuit de Moravia, et tribus legionibus quae fuerant missae in auxilium de Ungaria . Quem statim dux iratus, [Col.0137B] erutis oculis, manibus et pedibus abscisis, jussit praecipitari in abyssum fluminis , anno dominicae incarnationis 1041.Imperator Henricus pugnat cum duce Brzieczislao et turpiter fugatur. 2. 2a. 2b.12. Anno dom. inc. 1042 . Heinricus imperator, semper magnificus triumphator, volens ulcisci suorum ruinam inclitorum, intrat tribus itineribus terram Boemorum, et eam fere totam hostiliter devastat, ac multas civitates, quas illi defendere non valentes deseruerant, igne succendit. Et ut pervenit ad urbem Pragam, ante ipsam ex adverso fixit aquilas Sibenica in monticulo . Ibi nichil actum dignum relatu comperi , nisi quod praesul Severus[Col.0137C] Caesaris ad castra clam noctu fugit ab urbe, timens, ut aestimo, ne quasi domino suo rebellis privaretur sedis honore pontificalis. Quod videns dux BracizlausNescit quid faciat, mentem dolor undique turbat. Jam poenitet eum olim pugnasse contra caesarem jam poenitet eum sprevisse monita ducis Occardi, jam mavult precibus pugnare, et eum precibus superare quem olim pugnando superarat; atque his verbis temptat diram deflectere[Col.0138A] caesaris iram:Bella geris, caesar, nullos habitura triumphos . Nostra terra tua est camera, nosque tui sumus, et esse tui cupimus. Nam qui suos in subjectos saevit,Hoste crudeli crudelior noscitur esse; si spectas ad robur tui exercitus, nos tibi nec moment rerum sumus. Cur ostendis potentiam tuam quasi contra folium, quod a vento rapitur? Nam ventus deficit ubi nichil sibi officit. Quod vis ut sis, jam victor es, ??Jam tua jam cinge victricia tympora lauro .?Insuper ei promittit mille et quingentas marcas denariorum,[Col.0138B] quod erat tributum trium annorum jam praeteritorum . Mox velut insignis cum flammis aestuat ignis,si quis nimiam desuper fundit aquam, paulatim impetum ejus confundit, et praevalentibus undis deficit ignis: Haud secus extinxit regina pecunia caesaris iram.Nam qui olim hanc terram intraverat inmitis, accepta pecunia revertitur mitis, pace interposita.13. Anno dominicae incarnationis 1043 tanta fames fuit in Boemia, ut tercia pars populi interiret fame.Anno dominicae incarnationis 1044.[Col.0138C] Anno dominicae incarnationis 1045. obiit Gunter monacus 7 Idus Octobris .Anno dominicae incarnationis 1046. dedicatum est monasterium in urbe Bolezlau 14 Kal. Junii a Severo Pragensis ecclesiae sexto episcopoAnno dominicae incarnationis 1047.Anno dominicae incarnationis 1048.Anno dominicae incarnationis 1049.Anno dominicae incarnationis 1050.Anno dominicae incarnationis 1051.Anno dom. inc. 1052. obiit Bozena conjunx [Col.0139A] Oudalrici ducis, mater Bracizlai .Anno dominicae incarnationis 1053.Sanctus Procopius abbas obiit. 2. 2a. 2b.Anno dominicae incarnationis 1054. urbs Wratizlav et aliae civitates a duce Bracizlao redditae sunt Poloniis, ea conditione ut quam sibi tam suis successoribus quingentas marcas argenti et 30 auri annuatim solverent.Anno dominicae incarnationis 1055 .Dux Bracizlaus virtutum culmine clarusGemma Boemorum , patrum lux clara suorum, cum adjuvante Deo totam sibi subjugasset Poloniam, nec non bis victor, jam tercia vice proposuerat invadere Pannoniam , dumque praecedens suum exspectat exercitum, Hrudim in urbe acri pulsatur[Col.0139B] aegritudine; quam ut sensit magis magisque ingravescere, et sui corporis vires evanescere, convocat eos qui forte aderant terrae primates, quibus astantibus verbis fatur talibus: Quia me mea fata vocant, et atra mors jam prae oculis volat, volo vobis assignare et vestrae fidei commendare, qui post me debeat rem publicam gubernare. Vos scitis quia nostra principalis genealogia, partim sterilitate, partim pereuntibus in inmatura aetate, me usque ad unum fuit redacta. Nunc autem, ut ipsi cernitis, sunt mihi a Deo dati quinque nati, inter quos dividere regnum Boemiae non videtur mihi esse utile, quia omne regnum in seipsum divisum desolabitur. Quia vero ab origine mundi, et ab initio Romani imperii, et usque ad haec tempora [Col.0139C] fuerit fratrum gratia rara, testantur nobis exempla rata. Nam Cain et Abel, Romulus et Remus, et mei atavi Bolezlaus et sanctus Wencezlaus, si spectes quid fecerint fratres bini, quid facturi sunt quini ? Hos ergo quanto potiores ac potenciores intueor, tanto mente praesaga pejora augurior. Heu mens semper pavida genitorum de incertis satis natorum! Unde praevidendum est ne post mea fata aliqua inter eos oriatur discordia propter [Col.0140A] obtinenda regni gubernacula. Qua de re rogo vos per Dominum , et obtestor fidei vestrae per sacramentum, quatinus inter meos natos sive nepotes semper major natu summum jus et solium obtineat in principatu, omnesque fratres sui, sive qui sunt orti herili de tribu, sint sub ejus dominatu . Credite mihi, nisi monarchos hunc regat ducatum, vobis principibus ad jugulum, populo ad magnum deveniet damnum . Dixerat, et inter astancium manus corporeos artus linquens petit ethera flatus ejus 4 Idus Januarii , ac magnus planctus est desuper illico factus . Quantae autem dux iste Bracizlaus frugalitatis , vel quantae discretionis in divinis legibus et humanis judiciis, aut quam largus dator elemosinarum et quam pius fautor [Col.0140B] ecclesiarum sive viduarum fuerit, facundia Tullii prius defecisset, quam singula ejus quaeque merita explicuisset .14. Post cujus obitum filium ejus primogenitum nomine Spitignev omnes Boemicae gentis, magni et parvi, communi consilio et voluntate pari eligunt sibi in ducem , cantantes kirieleison cantilenam dulcem. Erat enim vir valde speciosus, caesariae pice nigrior atra, barba prolixa, facie laeta , genae ejus candidiores nive, et parum rubentes per medium. Quid plura? ??Vir bonus et talos a vertice pulcher ad imos?erat . Prima die qua intronizatus est, hic magnum et mirabile ac omnibus seclis memorabile fecit hoc sibi memoriale; nam quotquot inventi sunt[Col.0140C] de gente Teutonica, sive dives, sive pauper, sive peregrinus, omnes simul in tribus diebus jussit eliminari de terra Boemia , quin etiam et genitricem non tulit remanere suam, de qua supra meminimus , Ottonis natam, nomine Juditham. Similiter et abbatissam sancti Georgii, Brunonis filiam, eliminat, quia haec olim antea eum verbis offenderat acerbis. Nam dum pater ejus Bracizlaus reaedificaret moenia tocius urbis Pragae per girum, [Col.0141A] et hic supradictus heros a patre sibi concessam Satec haberet provinciam, forte exiit ut cum suis circa sancti Georgii claustrum componeret murum. Et cum nullo modo recte poni posset murus, nisi destrueretur fornax abbatissae qui ibi forte stabat, jactata fune in media, tunc aliis hoc facere cunctantibus, accessit natus herilis, et quasi risum sibi faciens, cum magno cachinno jussit eum dejicere subito in torrentem Bruzincam , dicens: Hodie domina abbatissa calidas non gustabit placentas. Quod agnoscens abbatissa exiit irata de claustro, et valde moleste ejus dicta ferens, sic eum yronicis aggreditur et confundit dictis: Nobilis, insignis, vir fortis et inclitus armis, Quam magnas turres nunc expugnavit et urbes, [Col.0141B] Et sibi famosum fert de fornace triumphum, Timpora jam lauro victricia cingat et auro. Clerus multimodas campanis personet odas, Dux quia dejecit fornacem miraque fecit. Ah ! pudet effari quae non pudet hunc operari. Corpore diriguit vir, vox et faucibus haesit , Indignansque suam gemitu compescuit iram .Haec quoniam abbatissae dicta dux alta in mente reposita reservarat , postquam est intronizatus, priusquam sancti Georgii ecclesiam intrarat , abbatissam expellit mandans sibi talia : Nunc potius convenit clerum resonare odas et pulsare campanas, cum abbatissa foras et de terra hac ejicitur , quam cum fornax ejus dejicitur. Ecce vir fortis et inclitus armis non turres, non[Col.0141C] urbes expugnando, sed te abbatissam , illius fornacis dominam, hodie ejiciendo fert famosum triumphum, et cingit timpora lauro. Et ut jussum fuerat, super bigam imposita fertur velociter abbatissa, et cicius dicto ejicitur hujus terrae de confinio.15. His ita peractis, vadit novus dux novum disponere Moraviae regnum, quod olim pater ejus inter filios suos dividens, partem dimidiam Wratizlao[Col.0142A] partem alteram Chonrado , et Ottoni dederat; Jaromir autem adhuc deditus studiis inter scolares versabatur alas. Praemisit autem dux Spitignev illius terrae ad primates litteras, in quibus nominatim vocat trecentos viros, quos ipse novit meliores et nobiliores ex omnibus civitatibus, et ut sibi ad urbem Hrudim occurrerent , per salutem capitis sui mandat. Jussa viri faciunt, et jam ultra portam custodiae in agris Grutov duci obviam veniunt, quos statim dux , iratus quia non ad condictum locum occurrerant, jussit comprehendere, et catenatos misit ad custodiendum, dividens eos per singulas civitates Boemiae, equos autem et arma eorum inter suos distribuit, et tenuit viam in Moraviam. Quod audiens [Col.0142B] frater ejus Wratizlaus valde eum timuit, et secessit in partes Pannoniae , relicta conjuge Olomuc in urbe. Quem rex Andreas gratanter suscepit, et quandiu secum fuit, honorifice eum habuit. Ergo dux Spitignev, postquam ad suum placitum omnia ordinavit in Moravia, fratres suos accepit, ut essent secum in curia, Conradum praeficiens venatoribus, Ottonem vero posuit super pistores atque cocos magistrum . Nurum autem suam comprehensam misit in quoddam castrum munitissimum nomine Lescen , committens eam ad custodiendum comiti nomine Mstis , quam ille, non ut decuit talem dominam, custodivit, nam omni nocte ejus pedem suo cum pede munivit compede. Quod vir ejus audiens [Col.0142C] aegre tulit, et quid mercedis comiti pro tam temeri facto postea reddiderit, in sequentibus patebit .16. Post unum vero mensem evolutum interventu Severi episcopi et comitum nurum suam dimittit, et dans ei conductum, fecit eam redire ad suum maritum. Quae quoniam vicina partui erat, dum ire properat , matricem viciat, et infra spacium trium dierum spiritum exalat pulcherrima mulierum , quia non potuit uteri exponere[Col.0143A] pondus inmaturum. Cujus de morte rex Andreas cum videret suum hospitem usque adeo moerentem,His juvenem dictis moestum solatur amicis : O mi care hospes, Deus faciat, ut sis sospes. De caetero, jacta super Dominum curam tuam, et spera in eum, et ipse faciet, ut hic moeror cicius vertatur in gaudium. Saepe enim fit ut, unde homo minus proficui sperat, inde plus commodi ferat. De obitu autem tuae consortis esto vir fortis, nec dolendo excedas modum, quasi tibi soli aliquid contingerit novum, cum omnibus hominibus constet notum,Omne redire suum humanum corpus ad hortum. Dixerat et tristem secum ducit ad mensam hospitem, ubi opimis ferculis reficiuntur atque mero[Col.0143B] leni efficiuntur laeti. Forte fuit huic regi unica gnata , nomine Adleyta , jam thoro maritali tempestiva, valde formosa et multis procis nimium spes invidiosa. Hanc hospes ut vidit misere adamavit, quod rex bonus non recusavit, atque post paucos dies matrimonio sibi eam copulavit. Quod cum audisset dux Spitignev, sagaci ingenio praecavens ne forte invaderet frater suus totam cum Ungaris Moraviam, mittens nuncios revocat eum de Ungaria, et reddidit sibi civitates, quas ei ante pater suus dederat in Moravia . Erat enim dux Spitignev vir prudens rerum in discrimine, sciens arcum suum tendere et laxare in oportuno tempore. Cujus inter caeteras virtutes hoc praecipuum studium memoria dignum posteris [Col.0143C] vero imitabile exemplum proferimus in medinm. Talis enim mos suus erat, semper quadragesimali tempore aut monachorum aut canonicorum degens in claustro, elemosinis vacabat, divinis officiis instabat, vigiliis et oracionibus inhaerebat, sic tamen, ut ante matutinalem melodiam aut cum extensione manuum aut cum genuflexionibus totam ruminaret psalmodiam. Post completorium vero ad instar monachorum servat silentium usque ad primae statium . Et quamdiu jejunus fuit, ecclesiastica [Col.0144A] disponit negotia, post prandium autem secularia tractat judicia . Pelliciam autem episcopalem et tunicam clericalem, quam desuper induens in capite jejunii per totam quadragesimam gestabat, in coena Domini suo capellano cubiculario eam dabat, bene et religiose reputans, ut qui tempore poenitenciae particeps laboris fieret, in die magnae festivitatis non inmunis habiret.17. Anno dominicae incarnationis 1056.Anno dominicae incarnationis 1057.Anno dominicae incarnationis 1058. 4 Nonas Augusti Judita conjunx Bracizlavi, ductrix Boemorum, obiit, quam quia filius suus Spitigneus ejecerat de regno suo, cum non posset aliter ulcisci injuriam suam in filio, ad contumeliam ejus[Col.0144B] et omnium Boemorum nupserat Petro regi Ungarorum . Haec postea a filio suo Wratizlao duce inde translata et sepulta est Pragae juxta virum suum Bracizlaum, sanctorum martyrum Viti, Wenceslai, Adalberti in ecclesia honorificeAnno dominicae incarnationis 1059.Anno dominicae incarnationis 1060. cum ad festum santi Wencezlai dux Spitignev venisset Pragam, videns ecclesiam Sancti Viti non adeo magnam nec capessentem populum concurrentem ad festivitatem sanctam, quam videlicet ipse sanctus Wencezlaus construxerat ad similitudinem Romanae ecclesiae rotundam, in qua etiam ejusdem corpus sancti Wenceslai quiescebat; similiter et aliam ecclesiolam , quae fuit contigua et quasi in portien[Col.0144C] sita ejusdem ecclesiae, cujus in medio nimis in arto loco erat mausoleum sancti Adalberti; optimum ratus fore, ut ambas destrueret et unam utrisque patronis magnam construeret ecclesiam. Continuo per longum gyrum designat ecclesiae locum, jacit fundamenta, fervet opus , surgit murus; sed ejus felicia coepta in subsequenti mox anno intercipit mors inepta. Ejusdem anni tempore, quo legiones procedunt ad bella , cum jam levatis signis miliciae dux quasi [Col.0145A] unius dici iter ageret, obviam habuit viduam, quae flens et ejulans ac pedes ejus deosculans. currens post eum clamabat dicens: Domine, vindica me de adversario meo.Et ille, Faciam, inquit, cum de expeditione redeam. Et illa: Quid si, ait , non redibis, cui me vindicandam dimittis ? Aut cur tuam mercedem a Deo accepturus omittis? Qui statim unius viduae ad peticionem intermittit expeditionem, eamque justo judicio vindicavit de adversario. Quid ad haec vos, o moderni principes, dicitis, qui tot viduarum, tot pupillorum ad clamores non respicitis, sed eos tumido fastu superbiendo despicitis? Talibus, ut supra diximus, misericordiae visceribus dux Spitignev [Col.0145B] hoc agnomen sibi ascivit, ut ab omnibus diceretur pater clericorum, defensor viduarum. Sed quia saepius videmus occulto Dei judicio malos relinqui, bonos subtrahi de medio, hic vir tantae probitatis est ab hac luce subtractus 5 Kal. Februarii , anno sui ducatus 6, anno vero dominicae incarnat. 1061 .Obiit Spitigneus dux Bohemorum 2. 2a.18. Post cujus obitum frater ejus Wratizlaus, omnibus Boemis faventibus, sublimatur in solium, qui confestim Moraviae regnum inter fratres suos dividit per medium, dans Ottoni orientalem plagam , quam ipse prius obtinuerat, quae fuit aptior venatibus et abundantior piscibus, occidentalem vero , quae est versus Teutonicos, dat Conrado,[Col.0145C] qui et ipse sciebat Teutonicam linguam. Regio autem illa est planior et campestris atque fertilior frugibus. Interea sole morante in prima parte piscium, bonae indolis Jaromir juvenis, audita nece fratris sui Spitignev, quem non minus quam ut patrem timore et amore coluit, jam deposito puerili metu rediit de studio, sperans aliquam portionem se habiturum haereditatis in patrio regno. Quem dux Wratizlaus frater suus, ut sensit magis affectari laicalem quam sacrae doctrinae miliciam, his verbis castigat ejus pertinatiam: Noli, inquit, frater , noli a capite, cujus effectus es membrum, per apostasiam abscidi et projici in infernum. Olim divina gratia per sui providentiam [Col.0146A] elegit te in sacerdotii gradum, propterea et genitor noster tradidit te ad literarum exercicium, ut successor idoneus Severi episcopi habearis, tantummodo Deo favente si superstes fueris. Moxque intrante Martio mense, prima sabbati die, quando celebrantur sacri ordines, quamvis invitum et coactum atque nimis renitentem totondit eum, et in praesentia ipsius ducis ordinatus est usque ad diaconatus officium, legitque publice evangelium, et pontifici missam celebranti juxta morem ministravit . Post haec novus diaconus, immo antiquus dicendus apostata Julianus, parma sacrae miliciae non bene abjecta , et gratia quam per inpositionem manus acceperat neglecta , sumpsit militare cingulum, et aufugit cum suis [Col.0146B] sequacibus ad ducem Polonicum , mansitque secum usque Severi episcopi ad obitum.19. Ea tempestate Mztis comes urbis Belinae , filius Boris, vir magnae audatiae, majoris eloquentiae, nec minoris prudentiae, quamvis non inmemor quod suspectum ducem habuerit , quia ejus conjugem sibi quandoque a domino suo commissam in custodia tenuerit , tamen audacter palatium ducis ingressus, rogaturus eum his verbis suppliciter est aggressus: Fratris tui, inquit, per gratiam in honore sancti Petri apostoli aedificavi ecclesiam, cujus ad dedicationis sollempnitatem quo dignemini adventare , simul et urbem adventu tuo laetificare, supplices meas ne despice preces. Ille quamvis non inmemor acceptae injuriae, quam olim sibi fecerat in[Col.0146C] conjuge , tamen propter novitatem suam dissimulans in corde quam habuit iram , dixit: Ego veniam, civitatem laetificabo meam , et quod res et justitia postulat, faciam. Hoc verbum, quod locutus est princeps, non intellexit comes , et magnas duci agens grates laetus abiit, et parat quae sunt necessaria ad magna convivia. Venerat dux et episcopus et ecclesia, quae est sita in suburbio, mox dedicata, ascendit dux in urbem ad prandium ; episcopus vero et comes in sua curte, quae fuit ante ecclesiam, similiter positis mensis epulis discumbunt. Et inter prandendum venit nuncius qui diceret in aure comiti: Ablata est tibi urbis praefectura et data est Koyatae , filio Wsseboris [Col.0147A] , qui tunc temporis primus erat in palatio ducis. Ad haec comes respondit: Dux est et dominus, de civitate sua faciat quod sibi placet. Quod autem mea ecclesia hodie habet, auferendi dux potestatem non habet. Qui nisi illa nocte consilio praesulis et auxilio aufugisset, procul dubio oculos et pedem suum, quem olim compedivit cum pede conjugis ducis, amisisset .20. Anno dominicae incarnationis 1062, 6 Kal. Februarii obiit ductrix Adleyth mater Judithae et Ludmilae, similiter et Bracizlai junioris et Wratizlai, qui in primo flore juventutis occidit 13 Kal. Decembris. Evoluto autem fere unius anni spatio post obitum ductricis Adleythae, Wratizlaus dux accepit uxorem nomine Zuatavam , Kasimir Poloniorum ducis natam, Bolezlai[Col.0147B] vero et Uladizlai germanam, ex qua habuit quatuor liberos, bonae indolis viros, Bolezlavum, Borivoy, Wladizlaum , Sobezlavum . De quibus in suis locis, uti Deus dabit, satis copiose tractabitur.21. Anno dominicae incarnationis 1063.Anno dominicae incarnationis 1064.Anno dominicae incarnationis 1065.Anno dominicae incarnationis 1066.Anno dominicae incarnationis 1067. Idus Decembris Severus sextus Pragensis ecclesiae episcopus.[Col.0148A] Migrat ab hoc mundo , bravio fruiturque jocondo . Hic utramque fortunam prosperam et adversam satis expertus est; nam aliquando a duce Bracizlao captus, catenatus, carceri mancipatus , utrumque simul in occulto et in aperto martirium tulit. Hic fere omni tempore sui praesulatus sine aliqua refragatione et sine omni contradictione Boemiae et Moraviae quasi unum et individuum episcopium rexit, et rexisset, si non post obitum Zpitigneu , nimia devictus efflagitatione Wratizlai ducis, consensisset promoveri Johannem episcopum in Moravia . Prius tamen multorum sub testimonio hujusmodi deliberato pheodo et alliodo sive concambio , scilicet ut Pragensis praesul 12 villas quae sunt in omni Boemia potiores pro illo episcopio [Col.0148B] eligat, insuper et centum marcas argenti annuatim de camera ducis accipiat; curtem autem quae est in Moravia ad Sekircostel cum suis appendiciis, ut antea sic et in posterum, possideat, similiter et villam Sliunicam cum foro, atque castrum ibidem situm in media aqua Zuratka nomine, Podivin dictum a conditore suo Podiva, Judaeo sed postea catholico . Fertur autem quod fuisset in Moravia ante tempora Severi quidam episcopus, ut reor, nomine Wracen . De qua parrochia [Col.0149A] quantum conflictum cum praedicto praesule Johanne successor Severi Jaromir habuerit in loco suo declarabitur.22. Tunc Conradus et Otto audientes Pragensem episcopum migrasse ad Christum, mittunt et revocant fratrem suum Jaromir de Polonia, et discingunt eum zona militari, et iterum recipit habitum et tonsuram clericalem. Interea dux Wratizlaus praecavens sibi in futurum , et timens ne germanus suus, cum praesul factus foret, cum praedictis fratribus contra se conspirarent , coepit tacitus secum tractare quoquo modo posset eum episcopio defraudare. Erat autem tunc temporis in curia ducis quidam Lanczo capellanus, de Saxonia nobili prosapia natus, vir personatus et[Col.0149B] admodum literatus, ac praepositura Lutomericensis ecclesiae sublimatus, moribus et vita non contradicens honori pontificatus; et quia duci semper fidelis mansit, omnibus modis dux elaborabat his Pragensis praesul ut sit. Interim Conradus et Otto veniunt de Moravia fratrem suum Jaromir secum afferentes et subnixe ducem pro eo postulantes, quo sit memor germanitatis, memor paternae institucionis , memor sacramentorum, quibus pater suus obligarat fidem comitum, quod post Severi praesulis obitum Jaromir sibi eligerent in episcopum. At ille, sicut erat in simulandis et dissimulandis rerum causis vir ingeniosus atque dolosus, ut vulpecula quae non illuc fugit quo suam jactavit caudam , ita dux aliud clausum [Col.0149C] retinens in pectore, aliud promit suis fratribus ore. Non est, inquit, unius hominis tractare hoc negotium, quod postulat communis ratio omnium. Sed quoniam nunc interim jam pars major populi et procerum miliciae processit in castra, nusquam melius, ut reor, hac tractabitur de causa quam istius terrae ad custodiae claustra : ibi omnes majores natu hujus gentis, ibi proceres et comites, ibi qui sunt in clero meliores aderunt, quorum in arbitrio [Col.0150A] stat episcopalis electio. Hoc ideo dux fecit, ut ibi inter suos milites, septus armis, munitus praesidiis, posset contraire suorum voluntati fratrum, et hunc quem volebat Lanczonem sublimaret in episcopum. Sed frustratur sinistra intencio ducis, quia omnis potestas a Deo est, et esse praesul non potest cui a Deo praedestinatum aut permissum non est.23. Quid multa ? Ventum erat ad custodiae portam qua itur in Poloniam, et in loco qui dicitur Dobenina dux convocat populum et proceres in coetum, et fratribus suis a dextris et a sinistris assistentibus , clericis vero et comitibus per longum gyrum considentibus , et post eos cunctis militibus asstantibus, vocat Lanczonem,[Col.0150B] et stantem in medio laudat et commendat eum populo, sic ei clara voce, dicens: Egregia tua fides mihi spectata cottidie exigit hoc et cogit me ut faciam, quod facturus sum hodie, et ut per hoc discant posteri, quantum dominis suis debeant fideles fieri . Accipe en anulum et baculum, esto sponsus Pragensis ecclesiae et pastor sanctarum ovium. Fit murmur in populis , nec resonat vox congratulationis, sicut semper solet in tempore episcopalis electionis. Tunc Koyata , filius Wsebor , palatinus comes, hoc nimis inpatienter ferens, sicut erat verax in sermone et simplex in verbo, stans a dextris Ottonis fratris ducis, fortiter inpingit latus ejus, dicens: Quid stas? An ???? ????? ? Quare non adjuvas fratrem tuum? An non vides [Col.0150C] quia frater tuus, filius ducis, repudiatur, et proselitus atque advena, qui in hanc terram sine femoralibus venit, in solium sublimatur? Atque si dux violat patris sui sacramentum, absit a nobis ! ut manes nostrorum parentum apud Deum pro hoc sacramento reddant rationem aut supplicium luant. Scimus enim , et ad hoc nitimur ut possumus, quod genitor vester Bracizlaus nos et patres nostros sub fidei sacramento constrinxit, quo [Col.0151A] post obitum Severi episcopi frater vester Jaromir praesul sit. Aut si tibi displicet frater tuus, cur sordet nostratum clerus non modicus, scientia aeque praeditus ut iste Teutonicus? O si tot habeas episcopatus quot cernis capellanos hac in terra progenitos episcopio dignos! An putas quod alienigena plus nos diligat et melius huic terrae cupiat quam indigena? Humana quippe sic est natura , ut unusquisque, quacunque sit terrarum , plus suam quam alienam non solum diligat gentem, verum etiam, si quiret, peregrina flumina in patriam verteret. Malumus ergo, malumus caninam caudam aut asini merdam , quam Lanczonem locarier super sacram kathedram. Frater tuus, beatae memoriae Spitigneu, aliquid sapuit, qui una die omnes Teutonicos [Col.0151B] hac de terra extrusit. Vivit adhuc Romanus imperator Heinricus, et vivat; quem tu temetipsum facis, cum ejus potestatem usurpans das baculum et anulum episcopalem famelico cani. Certe non inpune tu et tuus episcopus feret, si Koyata filius Wsebor vivet .24. Tunc Zmil filius Bozeni , qui fuit praefectus in urbe Satec, simul et Coyata accipientes per dextras Conradum , Ottonem et Jaromir : Eamus, inquit, et videamus utrum unius versucia et simulata equitas praevaleat, an justicia et mira aequitas praecellat trium fratrum, quos par aetas, una voluntas, eadem potestas sociat, et major militum copiositas juvat. Fit per castra commotio non modica populi, Arma , Arma clamant singuli, omnibus[Col.0151C] est odio illa inconsulta episcopalis electio. Ideoque major pars excercitus cessit ad illos tres dominos, metatique sunt castra oppidum Opocen et infra. Et quia jam altera pars militum praecesserat in silvam, videns dux quasi se destitutum , nec satis fratrum ab inpetu fore tutum, fugit quam celerius potuit, timens ne ipsi praeoccuparent Pragam aut Wissegrad urbem. Mittit tamen de via ad fratres nuncium, dicens: Non propter Koyatae [Col.0152A] filii Wsebor magniloquam linguam aut Zmil filium Bozen, cujus est in ore mel et in corde fel, quorum pravis atque dolosis consiliis quod factum est feceram---quos ego, si vixero!---Sed reprimam me ; verum nunc magis paternae traditionis memor, sacramentorum ejus, quod justicia, quod fraterna dilectio poscit, faciam. Tantummodo sequimini me ad urbem Pragam. Qui advenientes castra fixerunt in pratis juxta villam Gostivar et mittunt ad ducem , si factis dicta comprobare velit. Quos ille pacifice suscipiens, fratrem suum Jaromir eligit in episcopum, Conradum vero et Ottonem, datis et acceptis inter se sacramentis, dimittit cum pace in Moraviam. At vero Zmil et Coyata, quamvis inter principes concionati [Col.0152B] sint vera et justa, tamen, nisi noctu elapsi delituissent fuga , sine omni audientia dux eos ut hostes rei publicae punisset. Facta est autem electio haec anno dom. inc. 1068. sole intrante vigesimam quintam partem Geminorum .25. Nec mora, dux Wratizlaus mittit comites Severum, Alexium, Marquardum Teutonicum cum fratre suo Jaromir jam electo ad imperatorem secundum Heinricum . Qui venientes in vigilia sancti Johannis baptistae adeunt caesarem in urbe Maguntia , tractantem cum episcopis et principibus inperialia negotia, et offerrentes electum suum rogant ex parte ducis et tocius populi, quo sua auctoritate dignetur eorum electionem confirmare.[Col.0152C] Quorum peticioni caesar annuens, tercia die, id est 6 Kal. Julii, feria secunda, dat ei anulum et pastoralem virgam, et in proximo die dominico 6 Nonas Julii a praesule Maguntino Jaromir, mutato nomine Gebeardus , ordinatus est in episcopum. Eodem die transfretantes Renum, cum post prandium quidam suus miles Willalmus super ripam sederet demissis pedibus in alveum, accessit retro clam novus episcopus, [Col.0153A] et nesciens quod ibi lateret profunda aqua, dejecit cum in Reni fluenta, dicens: Denuo te Baptizo, Willalme. Qui diu submersus, tandem emersus, caput rotando et undas captando dixit: Si sic baptizas, valde deliras, episcope . Hic nisi bene natare scisset, una die et sumpsisset episcopium et amisisset praesul Gebeardus.26. Qui cum pervenisset Pragam, eo die quo juxta morem obsedit episcopalem kathedram, dat Marco capellano suo ejusdem ecclesiae praeposituram, qui secundum hominis genituram nobili ortus erat attavorum prosapia, ducens originem de gente Teutonica, pollens sapientia prae cunctis quos tunc habuit terra Boemica . Nam in omnibus liberalibus artibus valde fuit bonus scolasticus ,[Col.0153B] qui potuit dici et esse multorum magistrorum didascalus, in divina vero pagina interpres mirificus, in fide catholica et in lege ecclesiastica doctor magnificus. Quicquid enim religionis, quicquid regularis institutionis , quicquid honoris hac est in ecclesia, hic sua erudivit et ordinavit prudentia . Prius enim erant irregulares et nomine tantum canonici, inculti , indocti, et in habitu laicali in choro servientes, velut acephali aut bestiales centauri viventes. Quos vir prudens Marcus suis verbis et exemplis instruens, et e multis meliores, quasi de prato excerpens flores, ope divina cooperante 25 fratres ordinavit, dans eis religionis habitum et secundum regulam aequalem cibi et potus mensuram. Sed cum saepe aut negligentia ministrorum [Col.0153C] aut occasione aliqua magistrorum intermitteretur fratrum praebenda, et inde saepe fratres eum affligerent sua quaerimonia , volens placere eis per omnia, decimationis illorum quartam partem sibi asscribens, tres inter fratres dividit, ita ut unusquisque frater annuatim 30 modios tritici et totidem avenae, insuper et 4 denarios ad septimanam pro carne sine intermissione haberet. [Col.0154A] De cujus Deo placitis actibus plura poterant dici relatu digna, sed melius est ut de his sileam quam videar e multis dixisse pauca. Hic beatae memoriae praepositus post 30 annos , quibus hujus ecclesiae rexit praeposituram, jam in coelesti regno beatam commissi talenti recepturus usuram 18 Kalend. Decembris.Migrat ab his tenebris ad lucis amoena perhennis *.*Anno dom. inc. 1070 dux Wratislaus in moribus Deo carus et hominibus, nec non in rebus bellicis miles praeclarus, inspiratione divina commonitus, monasterium in metropoli Boiemiae urbe, Wissegrad vocata, quae omnium terrae illius civitatum quasi mater et domina est, Deo juvante, construendum pia mente proposuit. Ad cujus propositi efficientiam non mediocri animo consilia pertractans,[Col.0154B] dignum duxit, quatenus monasterium, quod gratia Dei cooperante conficiendum devote promiserat, sanctae Romanae ecclesiae pontifici regendum omnique ab adversitate diligenter protegendum, simul cum canonicis ejusdem ecclesiae commendaret. Igitur Petrus, ecclesiae sancti Georii praepositus, Romam missus devota nuncia sui ducis domino apostolico fideliter insinuavit . Quo audito, venerabilis papa Alexander II Deo gratias pro tam felici praefati principis desiderio retulit, moxque synodum convocavit, in qua 72 episcopi fuerunt. Quibus postquam omnia praedicti ducis verba recitavit, cuncti unanimi corde et voce glorificantes Deum, qui sanctam suam ecclesiam in toto orbe terrarum dilatare non cessat, responderunt: Amen. Dominus ergo papa Petrum praepositum domino suo cum privilegio in haec verba remisit:ÇAlexander servus servorum Dei, urbis Romae episcopis et papis suis successoribus , nec non[Col.0154C] catholicis episcopis sanctaeque Romanae ecclesiae subjectis cunctis, utriusque vitae prosperitatem et apostolicam benedictionem a summo Deo cum omnibus sanctis. Ea, quae dominus Deus suam per clementiam ad augmentum apostolicae sedis condonare dignatus est, ad agnitionem omnigenarum linguarum hoc sub chirographo propagari volumus, primum quidem misericordiam Dei super nos diffusam liquide annunciamus. Boemorum dux Wratizlaus, vir christianus, fidei integerrimus amator, rebus in bellicis [Col.0155A] magnificus triumphator , quod serenissime ubique terrarum claruit, limina apostolorum Petri et Pauli honestos per nuncios cotidie visitans, nos caeterosque in Dei servitio devotissimos omni beneficio non minime praeteriens piae mentis devotione innotuit: Multa ante tempora votum Deo vovi, quod adhuc nequaquam implevi. Ecclesiam in honorem Salvatoris nostri, cujus ubique protectione munitus, vestrae pietatis auxilio aedificare cupio. Dictis talibus auditis, pontificalis apex ut aderesceret, sanctorum Patrum numero 72 communi consilio penitus collaudavimus. Igitur ad haec perficienda Johannem episcopum Tusculanensem fundamentum dare misimus, cujus in praesentia ipse praefatus dux cophinos terra onustatos 12 propriis humeris portasse videbatur . Locus ergo, in quo est erecta, Wissegrada cognominatur, quod sonat litteraliter altior civitatibus. Quam sacrosanctam ecclesiam totius provinciae caput dici, venerari sanximus, [Col.0155B] praediis, mancipiis, auro, argento caeterisque ornamentis decenter ditatam comperimus. Episcopi ejus sub dominio suis de decimis 300 homines ad eandem ecclesiam segregaverunt, praesul Pragensis 200, Olomucensis 100, fratrum suorum Conradi, Ottonis consensu. Hoc itidem asylum tutamini beati Petri, principis apostolorum, cunctisque in ejus sede sessuris firmiter commendavit. Marcas 12 de eadem ecclesia ad pedes universalis papae, quicunque erit, omni anno offerendas sub Christi testimonio destinavit. Hujus vero conditionis gratia cunctis celsior in eadem regione ut videretur ecclesiis, qualicunque apparamento septem cardinales altari sancti Petri ministrare student, mitra, sandaliis, simili modo ipsius ecclesiae praepositum, presbyterum, diaconum, subdiaconum incedere praecipimus. Laudes, quas sub diademate statutis diebus proclamare solemus, solummodo in ista ecclesia astante duce summa diligentia Christum collaudare permittimus. [Col.0155C] Chrisma baptizandi, consecrationem clericorum episcopus loci illius invidia diaboli attactus abnegare si praesumpserit, nostri decreti judicio apud [Col.0156A] quemlibet episcopum inveniat et accipiat. Nemine autem praepediente omnem injuriam in Romanam synodo libere proclamet. Scripta istarum litterarum sigillo impresso supra venerandum corpus beati Petri apostoli posuimus, maxime ea pro causa, ut si quis Dei inimicus mandatorumque ejus contemptor hoc videre voluerit, sciat se ab omnipotenti Deo in perpetuum condemnatum, ac cum coetibus sanctorum nil commune fore, sed cum diabolo inextinguibili gehennae incendio aeternaliter concremari. Data haec in manus Petri praepositi sancti Georgii in palatio Lateranensi sub Henrico rege, filio Henrici gloriosissimi imperatoris, 7 Idus Maii .Sed ecce , dum nostra tractamus stipendia, longe digressi sumus ab incepto opere viarum per dispendia. Nunc autem ad ea quae supra promisimus redeamus, et quae causa tanti conflictus[Col.0156B] inter duos angelicos viros efferbuerit videamus. O avaritia et ambitio seculi, pestis execrabilis et inimica humano generi, quae etiam appetis tuis artibus sacerdotes Dei!Anno dominicae incarnationis 1069 .27. Anno dominicae incarnationis 1070. 6 Idus Junii praesul Gebeardus consecravit ecclesiam suam in nova curte quae dicitur Zricinaves .Anno dominicae incarnationis 1071 .Anno dominicae incarnationis 1072.Anno dominicae incarnationis 1073. Postquam praesul Gebeardus vidit quod labor suus cessit in cassum, quia nec precibus nec muneribus nec per amicos flectere quivit fratrem suum Wratizlaum, ut suum reciperet concambium[Col.0156C] et Johannem eliminaret episcopum, atque iterum utrumque coadunaret episcopium , vertit [Col.0157A] se ut Prometheus in alterius technae formam: Quoniam quidem, inquit, jam per quatuor annos aut plus supplicando nequeo efficere quod volo, faciam quod queo, et teste Deo, aut utrumque coadunabo aut utroque carebo episcopio . Nec mora, disponit ire in curtem suam, quae est ad Zekir costel in Moravia, et deflectens iter jam jamque palam nociturus et quasi fratrem suum visitaturus, adiit Johannem praesulem Olomuc in urbe. Quem ille suscipiens grata vice hospitis: O si, inquit, scissem tuum adventum, parassem tibi episcopale pulmentum. Ille vero leaena quam exagitat fames , jam dudum scintillans torvis oculis in eum, respondit: Aliud tempus est, dum sumitur esca, nunc aliud negocii agitur. Sed eamus, inquit, opus est, secretum colloquii [Col.0157B] ineamus locum . Tunc praesul nescius futurorum ducit eum in cubile suum; non aliter videres , ac si mitis agnus rabidum lupum duceret in stabulum, sponte semetipsum offerens ad mactandum. Ubi ante lectum ut vidit Jaromir formaticam semesam et serpilli particulam, et cepe super scutellam ac tostam panis buccellam, quae forte superaverant praesuli post hesternam genticulam , tanquam magna et cruce digna inventa sit culpa, nimis indignans ait: Cur vivis parce? Aut cui parcis, o miser et mendice? Me hercle non decet episcopum vivere parce. Quid tum ? Oblitus sacri ordinis, oblitus fraternitatis, immemor humanitatis, ceu leopardus lepusculum aut leo agniculum rapit, ita ille furibundus hospes [Col.0157C] ambabus manibus per capillos fratrem suum episcopellum alte sustulit, et ut manipulum projecit in pavimentum. Repente, qui ad hoc facinus parati erant, alius super collum sedit, alius super pedes, tercius dum flagellat episcopum subridens aiebat: Disee pati, puer centum annorum, invasor alienarum ovium. Humilis at monachus dum vapulat, sicuti in claustro solitus erat, Miserere mei, Deus, cantat . Talia cernenti magnus erat risus plaususque maligno, qui nulli risit nisi quem male [Col.0158A] agere vidit; et veluti si quando miles acer noctu hostium castra irrumpit audacter , et eos invadit dormientes hostiliter, ac ne capiatur ab eis aufugit celeriter, ita praesul Jaromir, fratre dedecorato et felle suae improbitatis dulcorato , relicta civitate it in curtem suam , ad quam olim condixerat ire .28. Haec fuit prima causa et fomes atque inicium tocius discordiae, quae post inter duas columnas ecclesiae orta est hujus ex occasione calumpniae. Nam praesul Johannes, tanta suscepta injuria, mox dirigit nuncium suum, sollicitans ducem Wratizlaum tali querimonia: Si contumeliam mihi a fratre tuo Gebeardo inhumanitus illatam aequo animo spectas, fac periculum ut omnes sciant non[Col.0158B] meam hanc esse sed tuam injuriam . Quid enim ego deliqui aut quia merui, qui nil nisi quod placuit tibi feci? Ecce ego licet indignus, tamen dictus per tuam gratiam episcopus, flagellis caesus praeconis usque ad fastidium, mallem nunquam attigisse pontificale fastigium. Certe aut me meo abbati redde , quamvis tarde, aut mecum aequanimiter hanc contumeliam comportando divide, et me aut nuncium meum ad apostolicam sedem dirige. His auditis dux Wratizlaus zelo accenditur magno, nec se continet a lacrimis in discrimine rerum tanto. Mox mittitur militum legio pro Johanne episcopo, ut sine vitae suae dispensio posset adesse ducis in colloquio. Timuit enim dux ne frater suus Jaromir per insidias tolleret eum de medio. Fuit autem [Col.0158C] in capella Johannis episcopi clericus nomine Hagno , vir Teutonicus, philosophiae domesticus , Tullianae eloquentiae alumnus. Hunc dux seorsum vocat et multis promissis obligat, atque multa sibi super fratre suo Gebeardo , multa super illata injuria Johanni episcopo, multa super statu ecclesiastico scriptis pariter et dictis, ut ea referat apostolico, commendat. Qui cum iter ageret, transiens per Ratisbonam sinistro omine hospitatus est apud quemdam civem nomine Kompoldum , [Col.0159A] qui fuit miles Gebeardi episcopi, habens annuatim ab eo beneficium 30 marcas argenti. Hic post coenam inter pocula, ut solet hospes ab hospite, inquirens quis aut unde esset, vel quae causa sit viae callida ab eo mente investigat. Et ut cognovit quod adversus praesulem Gebeardum ageret legationem, non tulit hanc deferri contra dominum suum delationem , et mittit post illum altera die latrunculos, ut aliqua molestia impedirent viae ejus intentionem. Qui comprehendentes eum in via, spoliant censu, detruncant naso , et, nisi revertatur, adactis jugulo gladiis mortem minantur.Qui timens quamvis turpem amittere vitam, reversus est ad praesulem suum in Moraviam.[Col.0159B] 29. Mox ex magna major crevit indignatio ducis , et iterum decernitur Romam legatio, sed cauciori consilio et tuciori viae subsidio. Erat enim ducis in capella quidam Petrus presbiter, patre genitus Podiwa, pollens sancti Georgii praepositura, et caeteros praecellens scientiae litteratura , atque utramque linguam sciens aeque Teutonicam simul et Romanam. Hunc dux cum comite nomine Preda , filio Bys , non sine grandi pecunia Romam dirigit, primas et novissimas a fratre suo sibi et episcopo Johanni illatas injurias literali compendio inclusas insinuans eis , quo eas ad apostolici aures deferant. Qui ut tucius iter agere possent, committit eos Romani imperatoris palatino comiti nomine Rapotae , rogans eum [Col.0159C] nimio supplicatu, quo sui legati irent Romam et redirent sub ejus conductu. Nam tantae potestatis hic comes erat, quod usque Romam per continua loca proprias villas seu praedia et per castella milites sibi devotos habebat; qui etiam ex parte ducis praedicti 150 marcas argenti annuatim pro beneficio accipiebat. Cujus per conductum cum venissent Romam legati, offerunt apostolico literas 200 marcis delibutas. Quae cum a notario coram omnibus recitatae essent , interrogat Romanus pontifex eos, si verbis probant quod literae sonant. Aiunt legati valde inconveniens fore, aliud literis, aliud ut promamus ore. Tunc is , qui post papam secundus [Col.0160A] erat sessione, consulens omnes qui aderant in contione, judicat tale scandalum ab ecclesia exstirpandum apostolica jussione. Mox dirigitur in Boemiam Ruodolfus apocrisarius et consiliarius Gregorii papae . quod, si ita res se habeat, uti summo pontifici relata fuerat, vice ipsius errata corrigat, inobedientes arguat, infideles increpet , negligentes anathemate feriat; et si qua sint quae modum excedant correctionis, ea differat et compellat ad majorem audientiam apostolicae sedis.30. Quo cum pervenisset missus apostolici, invenit ducem Wratizlaum in urbe Praga, cui offerens apostolicam benedictionem et universalis patris adoptivam filiationem , tanta auctoritate usus est et potestate, ac si idem summus pontifex[Col.0160B] ipse praesens fuisset Denique jussit ducem ut omnes principes terrae simul et abbates ac praepositos ecclesiarum , nec non et Johannem episcopum Moraviensem ad sinodum convocaret sacram. Ad quam praesul Gebeardus semel et bis ex nomine vocatus renuit venire, et ad ultimum tale fertur dedisse responsum: Juxta canonum scita, salva pontificali dignitate et justicia, ad tua non venio placita, nisi ubi adfuerit meus magister Maguntinus metropolita et aliorum coepiscoporum praesens frequentia. Sciebat enim quod ibi incideret in laqueum et in retributiones et in scandalum. Videns autem Romanus missus se esse despectum et dehonestatum, ira motus suspendit eum ab omni officio sacerdotali et dignitate privat [Col.0160C] episcopali. Quod audientes non solum canonici, verum, etiam per capellas clerici, omnes sciderunt sua oraria et denudaverunt ut in parasceve altaria. Matris ecclesiae sulcatur frons ruga non modica, quia silent sacerdotalia officia, et nisi pastori suo restituatur pristinus honor et gradus, totus clerus mavult in perpetuum suos amittere gradus. Videns autem cardinalis magis tumultum in populo fieri, necessitate compulsus reddidit episcopo tantummodo sacerdotale officium; et nisi episcopus uterque eodem anno de inductis causis reddat rationem pontifici Romano, ambos constringit banno . [Col.0161A] Nec mora, proficiscuntur episcopi praedicti Romam, et offerunt apostolico suarum literarum formam; quibus recitatis, nec admissa nec repulsa nec discussa eorum causa, jussi sunt ire ad hospicia sua, quoad usque revocarentur ad generalem sinodum die constituta.31. Hisdem diebus venerat Romam Machtildis potentissima domina, quae post obitum patris sui Bonifacii tocius Longobardiae simul et Burgundiae suscepit regni gubernacula, habens potestatem eligendi et intronizandi sive eliminandi 120 super episcopos . Hujus quasi propriae dominae ad nutum omnis senatorius ordo parebat, et ipse Gregorius papa per eam divina et humana negotia disponebat, quia erat sapientissima consiliatrix et[Col.0161B] in omnibus adversitatibus sive necessitatibus Romanae ecclesiae maxima fautrix. Cujus de genealogia materno sanguine praesul Gebeardus descendens duxit affinitatem . Quo ipse de se referente, ut recognovit praedicta domina quod suus esset consanguineus, coepit eum valde honorare et domno apostolico commendare, ac quasi fratrem suum prout potuit honorifice tractare. Et certe praesul Gebehardus nomen bonum et honorem cum gradu amisisset, si haec Romae non adfuisset; qua interveniente et multis apostolicum precibus fatigante, facta est pax inter praedictos episcopos ea ratione, ut in pace quieti et propriis episcopatibus conteuti vivant; sin autem, post 10 annos iterum ad apostolicam sedem hac de eadem causa [Col.0161C] judicium accepturi redeant . Et ita per [Col.0162A] Gregorium papam agente Mahtilda restitutus est praesul Gebehardus in pristinum gradum et honorem anno dominicae incarnationis 1074. sole intrante 15 partem Virginis. Adhuc etiam et hoc efficiente Mahtilda, domnus papa legatis Boemorum tradit apices literarum, in quibus mandat et praecipit duci , ut fratrem suum Jaromir honorifice suscipiat et ei quasi patri suo et pastori per omnia obediat, atque in pace cum Dei benedictione vivant.32. Sed quoniam incidit nobis mencio de Mahtilda , unum quod fecit femina viriliter, breviter referam, ne lectori fastidium inferam. Igitur cum praedicta puella semper existens victrix inter multa bella, patris sui post mortem[Col.0162B] vitam ducens celibem , nimis amplum Longobardiae sola regeret regnum, visum est principibus terrae et comitibus atque episcopis, ut eam persuaderent quo sibi acciperet virum, ne sine herede regalis celsitudo simul cum prole deficeret. Quae adquiescens eorum consiliis, misit ad ducem Sueviae nomine Welphum literas multa paucis continentes verbis : Non ego feminea levitate aut temeritate , sed tocius regni mei pro comoditate dirigo tibi has literas, quas cum acceperis me accipe et tocius regnum Longobardiae . Dabo tibi tot civitates, tot castella, tot palacia inclita, aurum et argentum nimis infinitum ; super omnia haec habebis nomen praeclarum , te si facies mihi carum . Nec tamen me notes audacitatis [Col.0162C] elogio, quod nunc agredior te prior alloquio . [Col.0163A] Licet enim tam virili quam feminco sexui legitimum appetere conjugium. Nec differt utrum vir an femina primam amoris lineam tangat; tantummodo indissolubile contingat conubium. Quod aliter non fit, nisi utrorumque per consensum. Vale. Quid autem ad haec dux Welpho responderit, aut qua ratione ei consenserit, aut quot milia armata domina Mahtildis ad suscipiendum ducem in fines Longobardiae praemiserit, aut quam honorifice ipsa eum susceperit, vel quanto apparatu convivium fecerit, si quis scire vellet , prius lux diurna deficeret quam haec omnia perlegerit . Cedat rex Assuerus cum suis apparatibus, qui suis militibus fecit magnificum per 120 dies convivium; cesset regina Saba admirari mensam et cibos regios [Col.0163B] Salomonis; nam quod illic totum, hic centesima pars major fuit toto. Quid multa? Nox aderat, cubiculum intrant, super alta strata gemini se locant, dux Welpho sine Venere cum Mahtilda virgine. Ubi inter alia et post talia inter tales qualia fiunt, dux Uelpho ait: O domina, quid tibi voluisti, quare me vocasti, ut risum de me faceres, et me in sibilum populis et in commotionem capitis poneres?Plus te confundis, tu me confundere si vis. Certe aut tuo jussu aut per tuas pedissequas aliquod maleficium vel in tuis vestimentis vel in lectisterniis latet. Crede mihi, si frigidae naturae fuissem, ad tuam voluntatem nunquam venissem. Haec cum prima et secunda nocte dux objiceret dominae, tercia die sola solum ducit in cubiculum, ponit in medio tripodas[Col.0163C] et desuper mensalem locat tabulam, et exhibuit se sicut ab utero matris nudam et inquit: En quaecunque latent, tibi omnia patent, nec est, ubi aliquod maleficium lateat. At ille stabat auribus omissis, ut iniquae mentis asellus , aut carnifex, qui longam accuens macheram stat in macello super pinguem vaccam excoriatam, cupiens exenterare eam. Postquam vero diu sedit mulier super tabulam, et velut anser cum facit sibi nidum, huc et illuc vertens caudam frustra, tandem indignata surgit femina nuda, et apprehendit manu sinistra anticiput semiviri, atque exspuens in dextram palmam dat sibi magnam alapam, et extrusit eum foras dicens: I procul hinc, monstrum, regnum ne pollue nostrum. [Col.0163D] Vilior es galba , projecta vilior alga . [Col.0164A] Si mihi visus eris cras, morte mala morieris.Taliter confusus dux Welpho fugit et reportat omnibus suis confusionem in sempiternum. Haec sufficio breviter dixisse, quae utinam non dixissem !33. Factum est autem, postquam praesul Gebeardus reverteretur ab urbe Roma, proceres quotquot erant sui clientes, de reditu ejus valde gratulantes, occurrunt ei obviam sub ipso exitu silvae. Quibus in jocunditate susceptis , dum refert quae gesta fuerant Romae, et qualiter sit fretus ope Mahtildae dominae, uni eorum, quem prae caeteris diligebat, nomine Belec , alludens ait: Vide qualem barbam reporto, et permulcens eam manu: Certe, dixit, est caesare digna. At ille: Placet, inquit , omne quod laudas, domine; sed plus laudarem,[Col.0164B] si animum mutatum cum barba reportares ; Quem o si mutasses, posthac in pace fuisses.34. Nec tacere cupio quod eodem anno nobis adhuc positis in scolis contigit audire et videre. Quadam vero die, dum psalmiculos ruminarem stans in cripta sanctorum martirum Cosmae et Damiani, venit quidam vir portans cereum et filum argenteum, quo secundum jussum visionis metitus erat sui corporis artus, et accedens ad me : Heus, inquit, indica mihi, bone puer, ubi jacet sanctus Radim, sancti Adalberti frater. Ad quem ego dixi: Quem tu dicis sanctum, adhuc non est per apostolicum incanonizatus , adhuc missam ejus ut pro defunctis celebramus. Et ille: Talia ego, inquit, nescio, sed[Col.0164C] unum scio, quia , cum essem Krakov in urbe per tres annos positus in subterraneo carcere, in quo una fenestrula desuper erat, qua mihi panem raro et aquam porrigebant, hac in angustia dum vita mea versabatur, quadam die asstitit vir coram me, cujus vestes erant sicut nix albae et facies ejus ut sol fulgebat; tantum memini, et statim fui in extasi, et quasi de somno gravi evigilans ante urbem stare me sensi. Et qui mihi in carcere apparuit, stans juxta me dixit: ÇPerge Pragam, ne timeas quenquam, et intrans sancti Viti ecclesiam in cripta sanctorum martirum Cosmae et Damiani, offer munus tuum ad meam tumbam, ego sum Radim sancti Adalberti frater.È Haec mihi dixit, et statim ab oculis meis evanuit. Ecce isti crines et vultus mei macies [Col.0164D] testantur quia vera sunt quae tibi referuntur. Praeterea saepe in eadem cripta vident visiones custodes [Col.0165A] ecclesiae, dum visitant candelam quae ibi accenditur nocte .35. Nec praetereundum censeo quod dux Wratizlaus et sui fratres Chounradus atque Otto contra orientalem marchionem Lupoldum , filium Lucz , commiserunt bellum ; sed prius videndum est unde ortae sunt tantae inimiciciae inter Lupoldum et Chonradum diarcham Moraviae, nam antea semper fuerant amici ad invicem . Cum enim utrarumque provinciarum terminos non silva, non montes, non aliqua obstacula dirimant, sed rivulus, nomine Dia , fluens per plana loca vix eas disterminat, semper noctibus mali homines alternatim latrocinantes , pecora diripientes, villas vastantes ex utroque[Col.0165B] populo praedam sibi faciebant. Et sicut saepe parvula scintilla magnum excitat ignem, ita isti, de quibus diximus, domini, quia noluerunt nocivum extinguere fomitem, ex his minimis rebus ad magnam suorum deveniunt perniciem. Nam cum frequenter Chounradus ad marchionem hujusmodi de compescenda mitteret seditione , et ille tumido fastu despiceret ejus verba, supplex adiit fratrem suum Wratizlaum ducem Boemorum, rogans eum sibi in auxilium contra superbiam Teutonicorum. Qui suis quamvis non diffidens viribus, tamen Ratisponensis episcopi unam scaram ex electis militibus precio conducit sibi in auxilium. Nec celat marchionem dux adventum suum, sed mittens unum de satrapis quasi per antiphrasin [Col.0165C] loquens ei mandat, ut sibi paret grande convivium, seque ipsum pollicetur aleam Martis cito venire lusum. Ad haec marchio efficitur laetus, et a subulco usque ad bubulcum armatos omnigena specie ferri, a subula usque ad stimulum, omnes jubet paratos esse ad bellum. Venerat dux Wratizlaus cum Bohemis simul et Teutonicis qui erant praesulis Ratisponensis ; ast alia de parte Otto et Conradus adjungunt se cum suis omnibus [Col.0166A] qui sunt in tota Moravia militibus. Quos ut vidit marchio longe in plano occurrere campo, praeordinat suos lignei in modum cunei, et corroborat animos eorum hujusmodi monitis alloquii : O milites, quorum vires per multas satis expertus sum fortunae pugnas, ne timeatis illas fugitivas umbras, de quibus valde doleo quod eis patet campus in fugam. Scio enim quia non audent vobiscum comittere pugnam. An non videtis quoniam illos arguit inertia virium, quos timor compulit in unum globum? Nulla species ibi apparet armorum; oves sunt, ut reor, et esca luporum. Quid statis, o lupi rapaces et catuli leonum feroces? Irruite in greges ovium et diripite corpora, quae stant sine sanguine, prius casura quam bellum visura, atque cito milvos nostros et vultures [Col.0166B] pascitura. O inferne, quantas tibi hodie dabimus victimas! Relaxa tuas officinas ad suscipiendas Bohemorum animas. Scio enim quod Deo et sanctis ejus sunt odibiles sine misericordia homines, qui ad hoc hanc terram intrant , ut non solum nostra bona, sed et uxores nostras et earum soboles diripiant, quod Deus procul avertat. Atqui si alicui vestrum contigerit mori, una mors est haec beatior omni morte, dulci pro patria mori . Plura locuturus erat, sed ejus verba impetus Boemorum adbreviat. Nam dux Wratizlaus ut vidit hostes non cedere loco .Jussit Teutonicos dextrum irrumpere cornu, fratres vero suos Chounradum et Ottonem ordinat pugnare in sinistra ala . Ipse autem ubi erat confertissima[Col.0166C] hostium acies , in ipsa fronte Martis jubet exercitum suum descendere, et pedestri congressione cum adversariis decertarier . Qui cicius dicto ab equis dissilientes et clamore exhortationis dato, sicut ignis in siccam stipulam immissus furit et in momento cuncta comburit, ita vires adversariorum ferro conterunt terraeque eos prosternunt, et de tanta multitudine vix residuus fuit, qui cum ipso marchione aufugit. [Col.0167A] Sicque greges ovium lactaverunt catalos leonum, et paucis ex suis amissis Boemi de plaga orientali famosum referunt triumphum. Hac in caede occisi sunt Ztan cum fratre Radim , et Gridon filius Zanek , et Dobrogost filius Hines , et alii non adeo multi anno dominicae incarnationis 1082, 4 Id. Mai.*Rex Henricus Romam obsedit biennio 2, 2a, 2b.36. Anno dominicae incarnationis 1083.Anno dominicae incarnationis 1084. **** Rex Henricus fit imperator 2, 2a, 2b.Anno dominicae incarnationis 1085. 8 Kal. Jan. obiit Juditha conjunx Wladizlai ducis Poloniorum , quae fuit filia Wratizlai ducis Boemorum. Haec cum esset sterilis, semetipsam semper[Col.0167B] mactabat offerens vivam hostiam Deo cum lacrimis, vacans elemosinis, viduis subveniebat et orphanis, aurum et argentum nimis large dispartiens per monasteria, commendabat se orationibus sacerdotum, ut per suffragia sanctorum quam natura negaverat ex divina gratia prolem obtineat. Praeterea mittit capellanum suum nomine Petrum, qui ut ejus vota sancti Egidii ad sepulchrum et alia munuscula abbati et fratribus suis deferat , quatenus per intercessionem eorum Deus exaudiat ejus peticionem . Qui mox, ut dominae suae implevit jussa, cum jam repatriare vellet, sic ei abbas quasi prophetico ore fertur dixisse: Vade cum Dei benedictione et dic tuae dominae: ÇSpera in Deum et nichil in fide haesites, [Col.0167C] quia concipies et paries filium.È Nullus est enim qui non obtinuit, quod sanctum Egidium fideliter petivit. Sed timeo ne forte Deum offendamus, cum contra fata precibus eum fatigamus, licet ipse per merita hujus nostri patroni nonnumquam petentibus annuat quod natura vetat. Qui cum dominae suae haec retulisset, tempore suo concepit, et postquam peperit filium, tercia die obiit in prima galli cantu supra praenotatae diei. Filius autem [Col.0168A] ejus post in baptismate nomine sui patrui Bolezlav est vocatus .37. Anno dominicae incarnationis 1086. jubente et peragente Romanorum imperatore tertio Heinrico augusto celebrata est sinodus magna in urbe Moguntia , ubi 4 archiepiscopi et 12 praesules, quorum nomina post docebimus, simul cum abbatibus monasteriorum et ceteris fidelibus residentes, plurima decreta super statu sanctae ecclesiae scriptis roboraverunt. In quo conventu idem caesar omnibus sui regni optimatibus, ducibus, marchionibus, satrapis et episcopis assentientibus, et collaudantibus, ducem Boemorum Wratizlaum tam Boemiae quam Poloniae praefecit, et inponens capiti ejus manu sua regalem circulum, jussit archiepiscopum[Col.0168B] Treverensem nomine Egilbertum , ut eum in sede sua metropoli Praga in regem ungat et diadema capiti ejus inponat . In eodem concilio Pragensis praesul Gebeardus scripta suae antiquae querimoniae repraesentat de Moraviense episcopo Johanne supra memorato. Qui quamvis eodem anno jam ab hoc seculo migrarat , tamen valde praecavens in futurum praedictus praesul, et agens per amicos pulsat aures caesaris, ne iterum in eodem loco alius subrogetur episcopus, replicat coram omnibus privilegium olim a sancto Adalberto episcopo, suo antecessore, confirmatum tam papa Benedicto quam a primo Ottone imperatore. Ad cujus justam querimoniam imperator motus precibus ducis Wratizlai, fratris ejusdem [Col.0168C] episcopi Gebeardi, et consilio archiepiscopi Maguntini Wezelonis et aliorum bonorum, qui justiciae favebant, novum antiquo fere ejusdem tenoris addit privilegium et signo imperiali confirmat, ut in sequentibus patebit. Cujus privilegii formam si huic operi nostro inseramus, non superfluum fore aestimamus; continet enim aut hunc aut hujusmodi textum:In nomine sanctae et individuae Trinitatis. Heinricus[Col.0169A] tercius divina favente clementia Romanorum imperator augustus. Regio nomini et imperatoriae dignitati congruere novimus, ut ecclesiarum Dei utilitatibus ubique opitulantes, dampna vel injurias earum quacunque necesse fuerit propulsemus. Quapropter universis Dei nostrique regni fidelibus, tam futuris quam praesentibus, notum esse volumus, qualiter fidelis noster Pragensis episcopus Gebeardus saepe confratribus suis et coepiscopis caeterisque principibus nostris ac novissime nobis conquestus est, quod Pragensis episcopatus, qui ab initio per totum Boemiae ac Moraviae ducatum unus et integer constitutus et tam a papa Benedicto quam a primo Ottone imperatore sic confirmatus est, postea antecessorum suorum consensu, sola dominantium [Col.0169B] potestate subintronizato intra terminos ejus novo episcopo, divisus esset et inminutus. Qui cum Magunciae coram legatis apostolicae sedis, praesentibus nobis ac plerisque regni nostri optimatibus, eandem querimoniam intulisset, ab archiepiscopis Wezlone Maguntino, Sigewino Coloniensi, Egilberto Treveriensi, Liemaro Bremensi, ab episcopis quoque Tiedrico Virdunensi, Chounrado Trajectensi, Oudalrico Eistetensi , Ottone Ratisponensi, cum [Col.0170A] assensu laicorum, ducis Boemorum Wratizlai, et fratris ejus Chounradi, ducis Friderici , ducis Lutoldi , palatini comitis Rapotonis , et omnium, qui ibidem convenerant, primitiva illa parochia cum omni terminorum suorum ambitu Pragensi sedi est adjudicata. Termini autem ejus occidentem versus hii sunt : Tugost , qui tendit ad medium fluminis Chub , Zelza , Zedlica et Liusena et Dasena Lutomerici , Lemuzi usque ad mediam silvam, qua Boemia liminatur. Deinde ad aquilonalem hii sunt termini: Psovane , Ghrvvati et altera Chrowati , Slasane , Trebowane , Bobrane , Dedosane , usque ad mediam [Col.0170B] silvam, qua Milcianorum occurrunt termini. Inde ad orientem hos fluvios habet terminos: Bug scilicet et Ztir cum Cracova civitate provinciaque cui Vag nomen est, cum omnibus regionibus ad praedictam urbem pertinentibus, quae Cracova est. Inde Ungarorum limitibus additis usque ad montes, quibus nomen est Tritri , dilatata procedit. Deinde in ea parte, quae meridiem respicit, addita regione Moravia [Col.0171A] usque ad fluvium cui nomen est W ag, et ad mediam silvam cui nomen est Moure , et ejusdem montis, eadem parrochia tendit, qua Bavaria liminatur . Mediantibus itaque nobis et communi principium aspirante suffragio factum est ut dux Boemiae Wratislaus et frater ejus Chounradus supradicto Pragensi episcopo , fratri suo, parrochiam judiciario ordine requisitam ex integro et reprofiterentur et redderent. Proinde nos rogatu ejusdem episcopi racionabiliter inducti, Pragensis episcopatus redintegrationem nostrae imperiali auctoritatis edicto illi et successoribus ejus confirmamus et stabilimus, inviolabiliter decernentes, ne ulla posthac cujuslibet conditionis persona, vel ulla societas hominum, Pragensi ecclesiae quicquam sui juris in praenolatis terminis alienare praesumat. Cujus [Col.0171B] redintegrationis et confirmationis auctoritas, ut omni aevo stabilis et inconvulsa permaneat, hanc cartam inde conscribi, quam, sicut infra apparet, manu propria laborantes inpressione signi nostri jussimus insigniri . Data 3. Kal. Maii anno ab incarnatione Domini 1086, indictione 9. anno autem domini Heinrici regni quidem 32, imperii vero 3. Signum domini Heinrici tercii Romanorum imperatoris augusti,[Col.0172A] quod ego vidi ipsum caesarem suis manibus annotantem in privilegio Pragensis episcopatus.38. Similiter eodem anno Heinrico imperatore demandante et Maguntino archiepiscopo Wezlone interveniente, per legatos apostolici , qui eidem interfuerunt concilio, domnus Clemens papa secundum praedictos terminos suo privilegio corroborat Pragensem episcopatum, id efflagitante et suggerente Gebehardo episcopo per suum capellanum nomine Albinum, quem cum legatis apostolici ex Maguntia hac de eadem causa miserat Romam. Eodem anno 5 Idus Junii obiit Otto dux Moraviae, frater Wratizlai ducis Boemiae . Interea Egilbertus Treverensis archiepiscopus jussis obtemperans imperatoris adveniens metropolim Pragam, 17 Kal. Julii inter[Col.0172B] sacra missarum sollempnia regalibus fascibus indutum unxit in regem Wratizlaum, et inposuit diadema super caput tam ipsius quam ejus conjugis Zuatavae , ciclade regia amictae, clericis et universis satrapis ter acclamantibus: Wratislao regi tam Boemico tam Polonico , magnifico et pacifico, a Deo coronato, vita, salus et victoria . Post haec tercia die archipraesul secundum regiam magnificentiam immenso pondere auri et argenti ditatus et caeteris xeniis ac muneribus donatus, cum magno honore laetus ad propria remeat.39. Anno dominicae incarnationis 1087 rex Wratizlaus collecto exercitu intrat Zribiam , quam olim imperator Heinricus in perpetuum sibi[Col.0172C] habendam tradiderat, et dum quoddam castrum nomine Gvozdek prope urbem Missen reaedificavit , aliis insistentibus operi, mittit duas [Col.0173A] scaras ex electis militibus cum filio suo Bracizislavo ultum ire olim sibi illatae injuriae . Nam quodam retro dierum tempore, dum redit imperatoris de curte, casu contigit in quadam villa nomine Kileb valde magna eum pernoctare, ubi noctu orta seditione inter suos et cives, occisi sunt a villanis duo fratres, primi inter primates, hujus patriae inmanes columnae, virtutum clari lumine , Nacarat et Bznata , filii Taz comitis. Mox secundum regis jussum qui missi fuerant festinantes die et noctu, tercia die summo diluculo invadunt cum magno impetu praedictam villam, et dirripiunt omnia bona illorum, ipsos quoque et uxores eorum usque ad corrigiam calciamenti spoliant, et funditus aedificia subvertunt igne comburentes, atque [Col.0173B] equis et peccoribus simul abductis illaesi viam tenuerunt. Facta autem meridie, dum transirent quoddam flumen, filius herilis nactus amoena loca fluminis, jussit cum praeda scutarios praecedere, viros autem bello fortiores secum invitat ibi prandium sumere . Et quia magnus aestus erat, filius ducis nimio calore exaestuans, dum post prandium in aqua paulisper refrigeraretur natans, mittit ad cum Alexius comes ita mandans: Non hic, ait, in Wlitava aut in Ogra tua natas. Tolle moras , fortium portas virorum gazas. Ad haec juvenis: Naturale est, inquit, senibus ad aurae motum semper trepidare, et quamvis sibi jam inminentia, plus tamen quam juvenes, timere fata. Quod cum relatum esset Alexio, Deus, inquit, faciat, sed [Col.0173C] eventu prospero , ut talis assit nunc et inevitabilis fortunae occasio, ubi juvenes videant utrum senes an ipsi magis fata timeant. Dum haec loquitur praedictus comes, ecce plus quam 20 apparent equites missi a Saxonibus, ut eos provocarent cimbello , sicut mustela hostem suum aspidem strangulare volens provocat umbra caudae suae de antro. Quos ut viderunt nostrates, inconsulti homines, plus audaces quam perspicaces, Alexio nimium refutante et prohibente eos ac revocante, ruunt in sua fata persequentes inimicos. Nam statim ferrea legio Saxonum prosilit ex insidiis, et nec unus, qui [Col.0174A] persecuti sunt hostes, evasit ex nostris. Cumque hi qui remanserant in castris, viderent in coelum ascendere quasi per turbinem globum pulveris, et licet repentini et subitanei casus etiam fortissimos viros in bello conturbare soleant , tamen arma quam cicius arripiunt , hostes viriliter excipiunt, pugna summa vi conseritur, fragor armorum et clamor virorum usque ad nubes exoritur , hastilia in primo congressu franguntur, res gladiis agitur , donec Deo opem ferente Saxones versi sunt in fugam, nostrates habuere victoriam sed nimis cruentam. Quia vero secundi ordinis milites cum praeda jam praecesserant , in hac pugna soli tantum nobiles interierunt, Alexius , Ratibor gener suus , [Col.0174B] Branis cum fratre Zlava et alii quam plurimi; Preda comes amisso pede vix mortem evasit. Filius vero ducis vulneratus est sub dextro pollice, et nisi capulus ensis, quem manu tenuit, ictui obstitisset, ex toto manum amisisset. Acta est autem haec strages 6 Nonas Julii.40. Anno dominicae incarnationis 1088 . ??Hisdem temporibus haec acta quibus referuntur, ?Quidam miles erat qui Beneda nomen habebat, ?Magnanimus juvenis praestanti corpore talis, ?Hector erat qualis pulcher vel Turnus in armis, ?Ex Jurata natus, cui primus Taz fuit avus.?Nescio qua de re tunc offenso quoque rege Wratizlao, fugiens in Poloniam factus est miles domnae Judithae,[Col.0174C] conjugis ducis Wladizlai ; jamque duobus annis evolutis remeans de Polonia, adiit Wigbertum generum regis rogans , ut per ejus suffragia pristinam domini sui possit redire in gratiam. Sed quia hic Wigbertus vir erat in rebus valde discretus, nolens ut in aliquo socerum suum offenderet, dat ei consilium, monens ut interim apud Missensem episcopum nomine Bennonem tucius maneret, et eum sibi similiter intercessorem pararet. Interea contigit ut iterum rex Wratizlaus Zribiam cum suo exercitu intraret , quo praedictum castrum Gvozdec in [Col.0175A] alium firmiorem locum transferret; et cognovit rex, quod Beneda in urbe Missen esset, mittit pro eo, quo veniat ad eum sub fidei pacto. Quem statim venientem rex ut vidit, qualiter eum dolo caperet cogitare coepit. Ubi post multa verba promiscue dicta et quaedam convenienter ficta, accepit eum fraudulenter rex manu dextra et ducit seorsum extra castra, quasi ibi secreta locuturus. Tunc videns capulum et caput ensis aureum, quo erat miles praecinctus, intra talia quaerit ab eo, quanti valeat gladius suus. Et ille; Molam, inquit, si ponas super galeam, utramque simul et caput atque corpus usque ad femur in uno ictu hoc ense dimidiabo. Miratur rex dolo, et laudat ensem, atque rogat ut eum sibi ostendat. At ille nihil [Col.0175B] mali suspicans, dat regis in manum exemptum de vagina gladium; quem rex arripiens et manu vibrans: Quid, inquit, ais nunc, o fili mulieris ultro virum appetentis? Et astanti camerario, qui solus erat cum eo, homo pejor pessimo, Vito Seliboric ait: Rape hunc, rape sublimem et liga quadrupedem. Sed quia semper in audaces audacia non est tuta, audax miles mox arripiens de femore camerarii per capulum ensem, praecidit lumbos ejus per medium, qui calcitrans humum jacuit semivivus. Nec fugit miles acer, quamvis aufugere poterat, sed velut Hercules circa Lerneam ydram assiliens et resiliens Ter vili regem paulisper vulnerat ense, Ipse tamen nullum dextra ducis excipit ictum,[Col.0175C] donec ad clamorem de castris ruunt.Cucata sed primus prae cunctis advolat unus, et ceu silvaticum porcum super se irruentem lato excipit venabulo militem. Tunc rex , quasi in mortuo possit ulcisci, jussit eum equi ad caudam per pedes ligari, et sic huc et illuc per tribulos trahi.41. Anno dominicae incarnationis 1089.* *) Erectio ecclesiae Vissegradensis 2a. 2b.Anno dominicae incarnationis 1090. Antiquus ille chelidrus humani generis inimicus, qui nunquam[Col.0176A] dormitat, sed semper quietos inquietat,Non tulit ulterius pacatos vivere fratres, regem scilicet Wratizlaum et praesulem Gebeardum. Hunc vexat vana gloria et ambitio , illum exagitat arrogantia et tumido fastu superbiae, ita tamen ut nec ille huic cederet nec hic illum exsuperare quiret. Iste non vult fratrem sibi habere parem , ille non vult minor fratre haberi; iste vult praeesse, ille non vult subesse; iste vult quasi rex dominari et praecellere, ille non vult jussis suis obtemperare, sed soli imperatori suum profitetur servicium, a quo acceperat episcopium . Qui in tantum virili animositate inter se aliquando dissidebant, ut saepe festis diebus rex episcopum non haberet, qui sibi coronam imponeret. Hac necessitate[Col.0176B] simul et ambitione rex compulsus, non ratione sed sola dominatione iterum subintronizat capellanum suum nomine Wezlonem in territorio Moraviensi episcopum . Quo in facto palam se fecit notabilem , non solum sprevisse quod ipse coram imperatore et ejus episcopis collaudaverat, ut unus foret uterque episcopatus, verum etiam papae Clementis violasse privilegium, quo ejusdem terminos episcopii roboraverat . Hanc ut apploraret apostolico illatam ecclesiae injusticiam, praesul Gebhardus iturus erat Romam, sed consilio cum suis familiaribus inito, prius adit antiquum amicum Wladizlaum regem Pannonicum, et patefaciens ei suae ecclesiae injuriam , postulat ab eo ad Romanum iter auxilium,[Col.0176C] Inscius heu fatum sibi jam superesse propinquum. Nam prima die qua regem adiit, nimiam corporis incidit molestiam, et quia prope urbem erat Strigoniam , illuc mittit eum rex navigio , committens curam ejus illius urbis episcopo.ÊÊÊPertulit heu ! quales sex lucibus ipse dolores ÊÊÊInpedior lacrymis nec possum promere dictis . Septima die jam advesperascente , ÊÊÊSol Julii senas qua tangit luce Kalendas , ÊÊÊGemma sacerdotum, cunctorum lux Boemorum, ÊÊÊDogmate praeclarus, pius antistes Gebeardus ÊÊÊVivat ut in Christo mundo migravit ab isto . ÊÊÊ[Col.0177A] Moribus et vita de cujus dicere multa ÊÊÊFert animus mihi, sed desunt in pectore sensus. ÊÊÊPauca tamen fari libet haec, quae vidimus ipsi.42. Tempore quadragesimali talis mos erat suus, semper cilicium habens subtus, desuper veste episcopali indutus, diebus pascit humanos obtutus, noctibus vero sacco vestitus, latenter ecclesiam ingressus et super pavimentum humi prostratus, tamdiu perseverat in precibus, quoadusque largo ymbre lacrimarum madida fuit cui incubuit humus. Inde consurgens ad agapen faciendam , et priusquam ruminet psalmos, quotquot ante ecclesiam invenit miseros, boni operis per copiam supplet eorum inopiam; finito psalterio idem facit. Post matutinas autem quadraginta[Col.0177B] panis quadrantes et totidem allecia, sive alicujus edulii partes dividit inter pauperes. Quarta autem vice jam adpropinquante luce, ad numerum apostolorum lavans pedes 12 peregrinorum, Dividit his formas bis senas denariorum.Quibus ad horam prandii in abdita stuba vel casa positis habunde ipse necessaria apponit, et dextra sua cibum et potum eis benedicit, deinde ad publicam mensam vadit, et secum 40 egenos pavit. Similiter ad sedem suam Pragae constituit cottidie 40 pauperes pascendos, et bis in anno vestiendos a corrigia calcei usque ad mastigam pilei. Item nonnullos adventantes hospites et pauperes clericos nimiis dationibus obligat, ut per totam quadragesimam secum manentes [Col.0177C] tam pro vivis quam pro defunctis psalteria legant . Ad singula quaeque missarum sollempnia, quotquot in capella quaque die fuerint celebrata, Trina dari fecit nummismata denariorum.Omnibus autem diebus dominicis 12 nummos, festis vero apostolicis et in aliis majoribus sollempnitatibus 200 offert super pixidem sanctarum reliquiarum argenteos. Quamque fuerit largus, si te delectat, o prudens scire lector , pelliciam [Col.0178A] episcopalem nunquam integrum per annum portabat, sed unam hiemalem in pasca, alteram aestivalem in festo sancti Wencezlai suis capellanis donat; sic et in caeteris donativis largum fuisse scias. Post cujus obitum anno dominicae incarnationis 1091, 4 Nonas Marcii Cosmas electus est in episcopum tam a rege Wratizlao quam omni clero ac populo Boemorum, tercio Heinrico imperante augusto, sed in Longobardia hisdem temporibus imperialia tractante negotia.43. Eodem anno, 15 Kal. Maii, 4 feria in secunda ebdomada paschae , combustum est monasterium sanctorum martirum Viti Wencezlai atque Adalberti in urbe Praga. Eodem anno rex Wratizlaus valde iratus est contra fratrem[Col.0178B] suum Chounradum, quia his, non inmemor mutuae dilectionis, favebat parti filiorum fratris sui Ottonis, Zuatopluc videlicet et Ottik , quibus expulsis de paterna haereditate, filio suo Bolezlao rex urbem Olomuc et alias civitates tradiderat, ubi non longo post tempore in praedicta urbe inmatura praeventus est morte 3 Idus Augusti . Et quoniam illi tres fratres, scilicet Jaromir, Otto et Chounradus, quamdiu fuerunt vitales, ita erant unanimes, ut per nulla posset eos rex divellere artes,--- et sicut fertur leo pertimuisse tres juvencos inter se collatis cornibus stantes, ita nunquam ausus est rex invadere suos fratres ,---postquam vero vidit solum Chounradum post obitum fratrum ex [Col.0178C] omni parte fraterno aminiculo privatum, ingressus est cum exercitu Moraviam, ut eum similiter expelleret de provincia, quae sibi sorte ac funiculo haereditatis et per concessionem jure acciderat paternam. Ventum erat ad urbem cui nomen Brnen , ubi rex circumstantibus terrae magnatibus disponens obsidionem per girum, dum designat loca ubi quisque comes tentoria figat, Sderad villicus, sicut erat homo versipellis, ex [Col.0179A] obliquo innuens regi oculis, juvenem Bracizlaum inter satrapas coram patre suo stantem denotat carbone confusionis. Quoniam quidem , inquiens. tuus, o domine rex, natus libenter aestate ludit in flumine et natat, si placet tuae majestati, juxta fluvium hac parte urbis cum suis papiliones ponat. Haec ideo dixit, quod olim in partibus Saxoniae, dum meridie natat praedictus juvenis in flumine, hostes ex adverso irruunt et eos invadunt, ut supra retulimus . Hoc verbum nimis alte in corde juvenis sedit, et non minus doluit quam si toxicata sagitta cor ejus vulnerasset. Tristis abiit in castra, et non sumpsit cibum usque noctis ad astra. Nocte autem sub opaca, turma suorum advocata, pandit cordis sui vulnera, consulens [Col.0179B] qualiter in villico ulcisci possit iniquo . Eadem etiam nocte clam mittit ad patruum suum Chounradum, dedecus sibi et a quo sit illatum exponens, quid opus sit facto, quaerit ab eo consilium. At ille, Si te, inquit, quis sis cognoscis, ignem me non minus quam te urentem extinguere , noli timere; negligere laudabile non est. Non enim latuerat Chounradum, quod rex haec omnia ageret Zderad per consilium. Cumque nuncius dicta patrui Bracizlao retulisset, favent omnes et assenciunt, et quasi a Deo sibi datam laudant ducis sententiam, quoniam et ipsi identidem prius consuluerant. Quid multa? Tota nocte illa agitur quod mane peragitur.41. Nam lucescente die Bracizlaus mittit ad praedictum[Col.0179C] villicum demandans ei, ut, ubi sibi placeret, secretum consilii simul ineant. Qui nichil mali suspicans, accepto comite Drisimir , tantummodo soli duo procedunt. Quos ut vidit a longe juvenis, tantum a suis prosiliit obviam eis quantum jactus est lapidis; dederat enim suis militibus signum, ut quando suam cirotecam illius proiceret in sinum, facerent quod facere spoponderant . Ubi pauca exprobrans illi quibus saepe offenderat eum: Quam, inquit, pollicitus [Col.0180A] sum en abrenuncio tibi fidem meam, et avertens equum, projecit in faciem ejus cirotecam . Non aliter quam cum iratus leo erexit jubas et submittens caudam, nodo, qui est in extremitate caudae percuciens frontem suam, et stimulo, qui est sub cauda sua, pungens posteriora , fertur in omne quod obstat: ita prosiliunt ilico ex agmine ardentes et armati juvenes, Nozizlau et frater ejus Drisikray , filii Lubomir, et tercius Borsa, filius Olen, atque frustra fugientem Zderad ternis hastilibus alte in aera sustollunt et ut manipulum in terram deiciunt, et calcant equorum pedibus, et iterum atque iterum vulnerant et affigunt corpus humi telis. Tali morte suae de Summitate rotae fallax fortuna dejecit[Col.0180B] amicum suum Zderad 5 Idus Julii. Comes autem Drisimir pallidus advolat in castra, et nunciat regi , quae fuerant facta. Solus rex moeret et plorat, omnes juvenem laudant , quamvis aperte laudare non audeant. Bracizlaus autem non longe ultra unum monticulum separatim sua transfert castra, quem major pars exercitus et fortior bello est secuta.45. Interea conjunx Chonradi nomine Wirpirk , una mulierum de numero prudentum, inscio marito suo venit in castra regis. Quae cum nunciata esset regi, convocat rex proceres in coetum, etJussa venire stetit coram rege, large perfusa faciem lacrimis , et singultibus verba interrumpentibus tandem eluctata in vocem sic est[Col.0180C] locuta : Haud ego jam digna dici tua, rex pie , nurus Supplex ad genua nunc non temere tua veni. Et cecidit in faciem et adoravit regem.Quae jussa surgere stetit et ait: Nullam , domine mi rex, his in partibus belli invenis materiam, nullam de praelio hinc reportas victoriam, bellum plus quam civile geris . At si nos et nostra bona tuis militibus praedam esse decernis, in te tua vertis tela, cum fratrem tuum, cui debeas esse tutela, [Col.0181A] spolias rapina cruenta. In Deum vadit, qui suos invadit. Nam quaecunque hic longe in tuis finibus spolia quaeris habenda, ostendam tibi pociora in medio tui regni posita. Nusquam enim melius ditaberis , nec amplius magnificaberis , quam in suburbio Pragensi et vico Wissegradensi . Ibi Judei auro et argento plenissimi, ibi ex omni gente negociatores ditissimi, ibi monetarii opulentissimi, ibi forum, in quo praeda habundans superhabundat tuis militibus. Aut si te delectat, qualiter Troja arserit videre, nusquam magis Vulcanum videbis furentem , quam cum utramque urbem praedictam videas ardentem. Atqui: ÇIlla mea sunt,È dicas. Ista autem quae hostiliter devastas, cujus esse putas? Nonne nos et nostra tua sunt? Sin autem solummodo [Col.0181B] tua fulmina acuis in jugulum tui fratris, absit ut alter Kain habearis. Salva tui gratia fratri tuo patet Grecia, patet Dalmatia, ipse mavult peregrinari quam te fratricidio criminari. Quin pocius accipe quae tibi mittit, jam non frater, sed quasi tuus servus; et protulit de sinu forcipes et fascem ex virgultis. Et si quid , inquit , frater in fratrem peccavit, emenda; terram autem quae tua est, cui mavis commenda. Dixerat, et ita cor regis tetigit et movit corda principum, ut nullus se continere posset a lacrimis. Quam rex ad latus suum jubet ut sedeat, sed priusquam sederet: Quandoquidem, inquit, inveni gratiam in oculis tuis, adhuc unam peticionem posco, ne confundas faciem meam quaeso. Pro magno peccato filii paululum supplicii [Col.0181C] satis est patri. Tunc rex: Scio, ait, quo pergis. Sed perge potius, et adhuc ocius fratrem meum et filium ad me in osculo sancto et in vinculo pacis. Et osculatus est eam. Timuerat enim rex valde ne frater suus et filiius conspirarent contra eum. Qui cum venissent per conductum dominae Wirpirk ad regem, dans eis pacis osculum, rex ait ad filium suum: Fili mi, si bene egisti, nulli melius quam tibi erit: sin autem male, peccatum tuum in foribus aderit .46. Post haec Bracizlaus intelligens, suum patrem non ex corde sed pro necessitate fecisse pacem, cum omnibus qui suam transierunt in aciem, secessit in[Col.0182A] partes urbis Gradec , et ibi morabatur frustra expectans incertam fortunae vicissitudinem. Quotquot enim secuti eum fuerant, nullus ausus est proprios revisere lares, quia regem, quem offenderant, valde metuebant, ne captos aut in vincula mitteret aut capitali sentencia dampuaret. Videns autem rex, quod non posset, uti volebat, iram suam ulcisci in filio nec in ejus sequacibus , advocat fratrem suum Chounradum, et congregat terrae majores natu, atque corroborat omnium sacramento comitum , quod post suum obitum frater ejus Chounradus obtineat solium ac Boemiae ducatum. Tunc rex roboratus fratris sui consilio simul et auxilio, coepit aperte machinari, qualiter ulciscatur in filio. Nec hoc latuit [Col.0182B] Bracizlaum filium ejus , et sine mora congregati sunt ad eum plus quam tria milia fortium virorum, et accelerantes metati sunt castra circa Rokitnicam rivulum , in crastinum parati contra regem committere praelium. Praemiserat enim ad patrem suum nuncium dicens: En ego, en assum longe quem quaesiturus eras, quod facturus es posthac, hodie fac. Nec praetereundum est sub silentio, quod ejusdem noctis in conticinio divina operari dignata est revelatio. Nam si acta hominum nostrae scientiae pro modulo pandimus, indignum est, ut ea quae ipsi vidimus magnalia Dei taceamus.47. Igitur nocte praefata dum inter principes ea quae praediximus geruntur, nostri patroni. videlicet sanctus Wencezlaus et sanctus Adalbertus, visitant[Col.0182C] in carcere positos, et eos nimia afflictione contritos sua sanctissima dignatione taliter liberant. Postibus inprimis anterioribus simul cum janua erutis, mox ipsius carceris velut ferream posterulam cum suis vectibus frangunt, nec non et cippum, in quo dampnatorum pedes crudeliter coustringuntur, fractum forinsecus proiciunt , statimque auribus dampnatorum vox pia insonuit dicens: Hactenus vobis et huic patriae nostra suffragia defuere, quia gratia Dei indigni exstitistis , ex quo bellum hoc plus quam civile inter Boemiam et Moraviam principes isti habuere. Sed quoniam gratia Dei et misericordia et respectus est in sanctos Dei et [Col.0183A] electos illius, nosque eo dirigimur quo ipsa respexerit, pro certo nusquam nostri praesentia suffragando adesse poterit, ubi illa prius miserando non affuerit . Quare jam certi de misericordia Dei exsurgite , ad ecclesiam Dei properate, nosque nominatim sanctum Wencezlaum et sanctum Adalbertum vos absolvisse et pacem aportasse omnibus nunciate. Qui mox quasi de gravi somno excitati et a vinculis absoluti, adhuc custodibus dormitantibus liberi exeunt jussaque perficiunt. Hac etiam ipsa die aliud item miraculum enituit, quia , ut supra sanctorum martirum revelatio retulit, Chounradus frater regis pacem inter ipsum regem et filium ejus composuit. Nam antea in tantum discordabant , ut uterque ab utrimque suspecti, iste ne solio privaretur, [Col.0183B] ille ne a patre caperetur, valde invicem timerent. Sed illum par aetas juvenum et major pars procerum, manu quidem promptiores et bello forciores comitabantur , istum vero episcopus Cosmas et praepositi ecclesiarum omnesque terrae magnates aetateque provectiores et consilio utiliores cum omni milicia plebis favebant et nimio affectu venerabantur. Et profecto illa tempestate post conditam urbem Pragam pessimum facinus patratum fuisset, si non ad votum omnem principum et populi motum sancta dignatio beatissimi Wencezlay et magna miseratio omnipotentis Dei composuisset.48. Quod videntes qui in castris remanserant comites, mittunt ad Bracizlaum dicentes: Si tu[Col.0183C] credulus patri tuo pristinam cum eo redis in gratiam, nos nequaquam credimus ei, quia callidam ejus sat novimus astuciam. Plus enim ejus amicicias timemus quam inimicicias. Nam veluti ursus nec minimum ictum patitur inultum, ita ille nunquam cessabit a vindicta, donec omnia quibus eum offendimus, usque ad unum iotha non dimittet inulta. Qua de re aut nos quovis terrarum abire dimittas cum tui gratia, aut nobiscum ubicunque terrarum alciora quaeras palacia. Nulli enim magis quam tibi nostro parati sumus servire domino. Videns autem Bracizlaus, quia sicut miles sine armis suo [Col.0184A] officio caret, sic dux sine militibus nec nomen ducis habet, mavult cum eis extraneum quaerere panem, quam solus sine milite cum patre domesticam habere pacem. Nec mora, congregatis omnibus tam peccoribus quam mancipiis, plus quam duo milia militum cum Bracizlao duce proficiscuntur ad regem Pannonicum . Quem rex Wladizlaus recognoscens cognatum sibi benigne suscepit, et concessit militibus ejus inhabitare locum qui dicitur Banoy juxta castrum nomine Trencin ; locus in mediis silvis atque in montibus est silus , et nimium aptus atque opimus venationibus. Victualia autem et caetera naturae adminicula per praeceptum regis ab adjacentibus subministrabantur eis regionibus, ipsum autem [Col.0184B] Bracizlaum cum paucis secum rex habuit in deliciis aulae regalis .49. Anno eodem rege Wratizlao disponente Cosmas electus ad Pragensem ecclesiam et Andreas similiter ad Olomucensem sedem per conductum palatini comitis Rapothae veniunt Mantuam , et praesentantur imperatori tercio Heinrico augusto, inchoante anno dominicae incarnationis 1092 in Kal. Januarii. Secunda autem Nonas ejusdem mensis, mediante praedicto comite Rapotha, sedens in palatio Mantuano, episcoporum atque comitum ordine non modico ex utroque latere collocato , et electis jam praedictis episcopis positis in medio, diu tacita pulcher caesar pulchra labia aperit dicens: Hos fratres ad nos[Col.0184C] misit noster fidelis amicus Wratizlaus rex Boemicus, ut secundum canonicam et apostolicam institucionem nostra auctoritate eorum confirmemus electionem, quam sine vestro consensu nolumus facere diffinicionem. Tunc praesul Monasteriensis , qui isdem temporibus venerat de Hierosolimis, surgit et apodians se mensae, in qua baculi, anuli episcopales atque reliquiae sanctorum erant positae, ait: Periculosum est valde a paucis destrui, quod multorum sanctione confirmatum est. Multi enim interfuimus episcopi, multi et principes imperii Romani atque apostolicae sedis interfuere legati, quando vestro privilegio confirmastis, [Col.0185A] ut uterque episcopatus, Pragensis simul et Moraviensis, sicut fuit ab inicio, ita unus et integer permaneat. Ad haec caesar ait: Sine modo, ut quod me meus rogavit amicus faciam; de his autem postea suo tempore in suo discutiam. Et statim desponsat eos anulis ad singulas ecclesias, dans eis pastorales virgas. His ita peractis, jussi sunt ambo episcopi redire Weronam et ibi expectare, donec patratis regalibus negociis palatinus comes Rapotha iterum reduceret eos secum ad patriam.50. Interea sinister rumor nostras diverberat aures, regem Wratizlaum 19 Kal. Februarii migrasse ad Christum , et ejus fratrem Chounradum successisse in principatum. Qui statim cursorem[Col.0185B] mittit ad imperatorem, et promittens ei pecuniam rogat cassari episcoporum electionem, quorum supra fecimus mentionem. Sed caesar magis consulens justiciae quam iniquitatis consentiens pecuniae: Quod feci, inquit, feci, nec possum meum mutare factum. Tristis abiit legatus nomine Woclin , quia non obtinuit quod peciit ex parte ducis. Episcopi vero secundum jussa caesaris morati sunt Veronae usque ad inicium quadragesimae (Febr. 7), expectantes reditum et conductum praedicti comitis Rapotae . Post haec advenientes Pragam in ipsa die palmarum (Mart. 21), suscepti sunt a clero et populo honorifice, et adeunt ducem Chounradum in urbe Bolezlau tercia feria ejusdem ebdomadae, Quos dux jam mutato animo benigne suscepit, [Col.0185C] et celebravit cum eis pascha in urbe Wissegrad. Et in ipsa paschae ebdomada circa Kalend. Aprilis descendit maxima nix, et tantum inhorruit frigus mixtum cum glatie, quantum raro in media contigit hieme. Gesta autem hujus ducis non habemus plurima ad scribendum , quia post 7 menses et dies 17 eodem anno quo suscepit ducatum 8 Idus Septembris cum vita amisit . Cui successit junior Bracizlaus , quem advenientem in urbem Pragam laetis choreis per [Col.0186A] diversa compita dispositis tam puellarum quam juvenum modulantium tibiis et timpanis, et per ecclesias pulsantibus campanis, plebs laetabunda suscepit . Ipse autem Cosmas episcopus cum clero et magnifica processione suscipiens eum in porta civitatis ante templum sanctae Mariae , deducit ad solium, et secundum ritum hujus terrae ab universis comitibus et satrapis est intronizatus dux junior Bracizlaus 18 Kal. Octobris.51. Eodem anno facta est eclipsis solis 12 Kal. Octobris, 6 feria post meridiem . Ejus in Kal. Octobris quidam pseudoepiscopus nomine Routpertus , veniens in hanc terram referebat se in Vasconia provincia Kavellonam multis annis rexisse ecclesiam; et quoniam recognovit[Col.0186B] eum frater noster Ozel , qui et Asinus, et eum olim episcopizasse perhibuit , quando de Ungaria secum iter ageret Hierosolimam, dux Bracizlaus et Cosmas electus gratanter eum recipiunt, et divinum officium sive cursum episcopaliter agere permittunt. Quid multa? Multas ecclesias consecrat, multos mense Marcio clericos ordinat , et in coena Domini sacrosanctum crisma exorcizat . Ad quem quidam in pascha venit clericus, nimirum sui erroris conscius, et nescio quid sibi clam innotuit. Mira res, nec dux, nec electus impetrare potuit, ut saltem parvo tempore ibi staret, quin in ipsa ebdomada paschae cum festinatione tenuisset viam versus Saxoniam. Postea vero cum innotuisset quod pseudoepiscopus fuisset, [Col.0186C] mittunt unum ex Latinis nomine Constancium in Vasconiam, per quem Kawallonae ecclesiae nomine Desiderius praesul demandat litteris, quod illa ecclesia nunquam habuisset episcopum nomine Routpertum. Miserunt etiam ad papam nomine Clementem, ejus consulentes auctoritatem, Quid sit opus facto rerum in discrimine tanto? Quibus ille remandans jussit ecclesias ex integro reconsecrare, baptizatos crismate pseudoepiscopi non [Col.0187A] rebaptizari , sed tantum confirmare, similiter ordinatos non reordinari, sed solummodo inter ordinandos stare ad ordinationem , et per solam manus inpositionem recipere benedictionem. Sicque inflicta ab hoste vulnera matri ecclesiae curata sunt antidoto justiciae, statum fidei catholicae regente [Col.0188A] papa tercio Clemente, Jesu Christo domino nostro cum Patre et Spiritu sancto regnante per omnia secula seculorum. Amen . Siste gradum, Musa, chronicis es jam satis usa. Carmine completo dic lector amice valetoEXPLICIT LIBER SECUNDUS DE CHRONICIS BOHEMORUM.INCIPIT APOLOGIA EJUSDEM DECANI SUPRA PRAETITULATI IN TERCIUM LIBRUM ITENTIDEM OPERIS[Col.0187] [Col.0187B] Jam pietate Dei promissa favente peregi Me quaecunque reor fore pollicitum tibi , lector.Jam de retro actis causis sive transcursis temporibus pauca ex multis commemorans, ystoriam meae narrationis usque ad tempora ducis Bracizlai junioris perduxi. Quare autem operae precium duxi jam ab instanti opere cessare, non est ab re . Nam de modernis hominibus sive temporibus utilius est ut omnino taceamus, quam loquendo veritatem, quia veritas semper parit odium , alicujus rei incurramus dispendium . Si autem a veritate deviantes aliter quam se res habeant scripserimus, cum pene omnibus notae sint causae, nichilominus adulationis et mendacii[Col.0187C] notam incidimus. Siquidem hujus temporis homines virtutibus nudi solis laudibus gestiunt vestiri , quorum ea est maxima dementia , favoribus velle decorari , et quae sunt favore digna minime operari. Atqui non ita erat aput veteres, qui quamvis dignissimi laude fuissent, tamen fugiebant, quas moderni appetunt [Col.0188B] laudes, et quod illis extitit pudori, hoc istis habetur honori. Horum nos si ad liquidum stilo exequamur acta, quia quaedam non sunt cum Deo facta, procul dubio offensam non effugiemus quorundam, qui adhuc superstites sunt homines neophiti atque itaci , qui ad vocem ducis nichil aliud tam promptum in ore habent quam Ita, Domine, alius Ita est, Domine, tercius Ita fac, Domine. At non ita olim fuit. Illum enim dux maxime coluit, qui ratione justiciae ex adverso clipeum iniquitati opposuit, et qui malos consiliarios et a tramite deviantes aequitatis uno compescuit verbo veritatis. Tales nunc aut nulli aut pauci sunt: et si sunt, dum tacent, quasi non sunt. Par namque est vicium atque judicium, seu tacuisse veritatem [Col.0188C] seu concessisse falsitatem. Unde videtur nobis multo tucius narrare somnium, cui nemo perhibet testimonium, quam praesentium gesta scribere hominum. Quapropter posteris lacius explananda eorum relinquimus facta; sed tamen ne ab aliquo culpemur praeterisse intacta, summatim annotare curabimus pauca.INCIPIT LIBER TERCIUS EJUSDEM OPERIS .1. Ergo novus dux Bracizlaus junior, sed maturus aetate, sensu maturior, postquam hujus terrae secundum ritum debitis obsequiis digne sancti Wencezlai sui patroni in urbe Praga celebravit natalicium (Sept. 28), et omnibus satrapis atque[Col.0188C] comitibus magnificum per tres dies exhibuit convivium; ubi pro novitate sui quantum valuit quaedam ad utilitatem ecclesiae decernens, quaedam ob comoditatem hujus terrae instituens, sicut olim ab ipso suae aetatis tyrocinio omnem spem habuit in [Col.0189A] solo Dei patrocinio, ita modo principatus sui in exordio christianae religionis zelo succensus nimio, omnes magos ariolos et sortilegos extrusit regni sui e medio, similiter et lucos sive arbores, quas in multis locis colebat vulgus ignobile, extirpavit et igne cremavit. Item et supersticiosas instituciones, quas villani adhuc semipagani in pentecosten tertia sive quarta feria observabant, offerentes libamina super fontes mactabant victimas et demonibus immolabant, item sepulturas, quae fiebant in sylvis et in campis, atque scenas , quas ex gentili ritu faciebant in biviis et in triviis, quasi ob animarum pausationem , item jocos profanos, quos super mortuos suos, inanes cientes manes ac induti faciem larvis bachando [Col.0189B] exercebant; has abhominationes et alias sacrilegas adinventiones dux bonus, ne ultra fierent in populo Dei, exterminavit . Et quia semper solum Deum et verum puro corde coluit et ejus zelum habuit, universis Dei amatoribus placuit. Erat enim princeps spectabilis, dux in castris acceptabilis , miles in armis inexpugnabilis. Hic quocienscunque Poloniam invasit, semper cum magno triumpho remeavit. Quam utique anno dominicae incarnationis 1093, sui vero ducatus primo, ita crebris incursionibus demolitus est; ut ex ista parte fluminis Odrae a castro Recen usque ad urbem Glogov praeter solum Nemci oppidum, nullus habitaret hominum. Nec tamen cessavit ab ejus vastacione, donec princeps Poloniae [Col.0189C] Wladizlaus cum magna supplicatione praeteriti et praesentis anni tributum usque ad unum solveret obulum; cujus census haec summa fuit: 1000 marcae argenti et 60 auri . Qui etiam dux idcirco civitates, quae pertinent ad provinciam Kladsco nomine dictam, tradens filio suo Bolezlavo, committit eum per manus traditionem et fidei sponsionem duci Bracizlao, quatenus obsequendo suo avunculo a patre sibi creditam cum pace possideret provinciam. Ipse autem dux Wladizlaus dat sacramentum, quod tributum olim duce Bracizlao constitutum, 500 marcas argenti et 30 auri annuatim sibi pro concessa pace solveret determinato tempore.[Col.0190A] 2. Anno dom. inc. 1094, adhuc imperatore tercio Henrico ultra montes in Longobardia tractante imperialia negotia, indicta est generalis synodus ab universis episcopis et principibus Romani imperii infra mediam quadragesimam in urbe Maguntina , ad quam dux Bracizlaus transmittit electos Cosmam et Andream episcopos, committens eos et tradens per manus palatino comiti jam saepe dicto Rapotae, rogans ut eos offerat Maguntino archiepiscopo ordinandos. Quo pro eis interveniente, et coram archiepiscopo et universali synodo testimonium perhibente, quod olim per imperatorem in urbe Mantua corroborata sit eorum electio, omnibus suffragancis collaudantibus ordinati sunt Cosmas et Andreas episcopi 4 Idus Marcii ab [Col.0190B] archiepiscopo Moguntino nomine Routardo .3. Eodem anno fuit mortalitas hominum , sed maxima in Teuthonicis partibus . Nam redeuntibus praedictis episcopis de Maguntia , dum transirent per quandam villam nomine Amberk , parrochiam ecclesiam quamvis satis amplam, quae est sita extra villam, non potuerunt intrare, ut audirent missam, quia totum ejus pavimentum usque ad unum punctum erat cadavere plenum. Similiter in urbe Kaker non fuit domus, ubi non essent tria aut quatuor cadavera hominum, quam praetereuntes non longe ab urbe in medio pernoctavimus campo. Eodem anno dux Bracizlaus in mense Septembri quandam matronam de Bavaria nomine Lukarth . Alberti comitis sororem , duxit[Col.0190C] in uxorem. Item eodem anno et eodem duce jubente Cosmas episcopus 5 Kal. Octobris consecravit altare sancti Viti martiris , quia monasterium adhuc non erat perductum ad ultimam manum.4. Anno dominicae incarnationis 1095, aquilonalis plaga per multas noctes in coelo apparuit rubicunda.Anno dominicae incarnationis 1096, 18 Kal. Maii jubente gloriosissimo duce Boemorum Bracizlao, a venerabili episcopo Cosma consecratum est monasterium sanctorum martirum Viti Wencezlai atque Adalberti. Eodem anno tanta fuit commotio , immo divina compunctio in populo Hierosolimam proficiscendi, ut perpauci in Teuthonicis partibus[Col.0191A] et maxime in orientali Francia per urbes et villas remanerent coloni. Qui quoniam propter multitudinem exercitus una via simul ire non poterant, quidam ex eis per hanc nostram terram dum transirent, permittente Deo, irruerunt super Judeos, et eos invitos baptizabant, contradicentes vero trucidabant. Videns autem Cosmas episcopus contra statuta canonum haec ita fieri, zelo justitiae ductus frustra temptavit prohibere ne eos invitos baptizarent, quia non habuit qui eum adjuvarent. Nam dux Bracizlaus eo tempore cum omni exercitu suo in Polonia super ripam fluminis nomine Nizam , castro eorum destructo nomine Brido , longe inferius ejusdem fluvii similiter aedificabat firmissimum castrum super altum scopulum, unde nomen [Col.0191B] traxit Kamenec . Quod autem Judei non post multos dies rejecerunt a se jugum Christi, et spreverunt gratiam baptismi atque salutem fidei catholicae, et iterum submiserunt colla jugo legis Mosaicae, sed episcopi et praelatorum ecclesiae poterat hoc asscribi negligentiae. Jamque condito praedicto castro Kamenec, priusquam inde abiret dux Bracizlaus, Mutinam filium Bosa suum collateralem et secretarium apprehendens seorsum et multa exprobrans sibi, quibus saepe eum offenderat, dixit: Ego si non Deum offendere metuerem , uti meritus es, profecto oculos tibi eruerem ; sed nolo, quia grande nefas est corrumpere quod Dei digitus operatus est in homine. Et permittens secum duos milites tantum ab aspectu [Col.0191C] suo et latere amovit eum, et mittens in Boemiam omnem ejus jussit infiscari substanciam. Nec mora, dum rediret, misit dux manus, ut apprehenderent Bosey , filium Cac, cognatum Mutinae; semper enim illam nationem Wrissovici habuit exosam, quia sciebat eam superbam esse valde et dolosam. Quem cum apprehendissent statim, ut jussum fuerat, inpositus puppi cum uxore et duobus filiis relegatus est in Zribiam , et exinde perrexit in Poloniam, et ibi invenit fratrem suum Mutinam, quos dux Poloniae satis recepit benigne.5. Anno dominicae incarnationis 1097, dux Bracizlaus vocans ad se Oudalricum filium Chonradi jussit eum capere et misit in castrum Cladsco ad custodiendum.[Col.0192A] Anno dominicae incarnationis 1098, delatum est duci Bracizlao, quod quidam ex Judeis lapsi fuga, nonnulli furtim divicias suas subtraherent partim in Poloniam, partim in Pannoniam. Unde dux valde iratus, misit camerarium suum cum aliquibus militibus, ut eos a vertice usque ad talos expoliarent. Qui veniens convocat ad se majores natu Judeos, et sic exorsus est ad eos: O gens progenita manzeribus Ismahelita, Ut sibi dicatis dux mandat, cur fugiatis Et partis gratis cur gazas attenuatis? Interea quaecunque mea sunt, sunt mea cuncta. Nullas de Solimis res diviciasve tulistis. Uno pro nummo ter deni Vespasiano Caesare proscripti, sparsi sic estis in orbe. [Col.0192B] Macri venistis, macri quo vultis eatis. Quod baptizati sitis, Deus est mihi testis. Non me sed domino sunt ista jubente patrata. Quod autem iterum relapsi estis in Judaismum, Cosmas episcopus videat, quid inde agere debeatDixerat haec ex parte ducis, et statim irrumpentes everterunt domos, acceperunt thesauros et quicquid suppellectilis optimum invenerunt. Nihil nisi quod solum pertinet ad victum granum frumenti eis reliquerunt. O quantum pecuniae eis miseris Judeis illa die est sublatum, nec ex succensa Troja tantum diviciarum in Euboyco littore fuit collatum.[Col.0192C] 6. Eodem anno 4 Idus Decembris Cosmas episcopus migravit ad Christum. Fuit autem iste praesul humilis, simplex, patiens et multum misericors et illatas a quovis homine injurias aequanimiter sustinens, recognoscentibus suas culpas pius indultor, viduarum non surdus auditor, orphanorum non tardus adjutor , infirmantium sedulus visitator, ultimae sortis non inmemor, exequiarum promptus extitit executor.7. Post cujus obitum dux Bracizlaus habens curam animarum, et perpendens collatam sibi a Deo potestatem eligendi ecclesiae sponsum, coepit sollicitus et pervigil secum tacita mente suorum inspicere mores clericorum , vitam et conversationem discutere singulorum, quem ex eis potissimum[Col.0193A] proveheret ad summum sacerdotii gradum. Et quamvis ipse nosset inter suos , quid esset in quoquam clerico , tamen recolens illud Salomonis dictum: Omnia, fili , fac eum consilio (Eccli. XXXII, 24), advocat Wigbertum, suum per sororem generum, virum sapientem et in talibus negotiis eruditum valde et perspicacem, cui et ait: Tu tempore patris mei regis Wratizlai semper in curia primus inter amicos fuisti, tu mores et vitam Boemerum perspexisti, tu non solum laicos, verum etiam clericos omnes intus et in cute nosti, tuo consilio nunc episcopum eligere volo. Ad haec heros in propria verba non inproprie respondit: Olim, inquiens, dum rex pater tuus viguit, meum consilium valuit; nunc horum vivunt homines morum , qui [Col.0193B] semetipsos putant aliquid esse, cum nichil sint, et quibus nullius nisi quod ipsi sapiunt placet consilium. Sed vos melius scitis, quod in tam sancto negotio, qui consulunt sanctae ecclesiae utilitati, vacuos decet esse ab ira et odio, a misericordia et amicitia , nam ubi ista officiunt animo, humana fallitur opinio ; me autem nec alicujus amicicia obligat, nec misericordia supplantat, nec odium exagitat, nec ira inflammat, quo minus carum vobis eloquar justitiae quod postulat ordo. Est patris tui et nunc tuus capellanus, quem vos melius nostis, nomine Hermanus. Hic semper fuit regis in servicio constans, in commisso fidelis, in legationibus agendis fidus executor, castus, sobrius, humilis et modestus, non vinolentus , non ambitiosus, [Col.0193C] non elatus, et quae prima est in clerico virtus, adprime literatus, et quantum spectat ad humanam opinionem, cernitur esse bonus vir et perfectus ad unguem , si solummodo non obsit quod hospes sit. Tunc dux ammirans suam et ejus unanimem voluntatem, ait: Haud aliter cor tuum atque meum sapit. Et quia hospes est, plus ecclesiae prodest; non eum parentela exhauriet, non liberorum cura aggravabit, non cognatorum turma despoliabit quicquid sibi undecunque veniet, totum sponsa ejus et mater ecclesia habebit. Hic ergo faciam Pragensis episcopus ut sit.Nec mora, convocatis primatibus terrae simul et praepositis ecclesiae Boleslau in urbe ad placitum [Col.0194A] ducis, collaudante clero cuncto populoque favente, Hermanus promotione diaconus, praepositura Bolezlavensi sublimatus, sublimiorem invitus subrogatur ad episcopatus honorem. Facta est autem haec electio anno dom. inc. 1099 pridie Kalend. Marcii.8. Et quia eodem anno (Apr. 10) imperator tercius Henricus celebravit pascha Ratisponae , jussus est dux Bracizlaus cum electo suo illuc venire, qui celebrato pascha in urbe Wissegrad, tercia die post octavam paschae (Apr. 19) venit Ratisbonam. Qui quia ante festum caritativa praemiserat donaria tam caesari quam ejus satrapis , quotquot erant de ejus amicis in curia, obviam ei veniunt ad tria fere miliaria, et ita[Col.0194B] deducunt eum in civitatem cum magna honorificentia. Cujus ad primam peticionem caesar confirmat Boemorum electionem, dans Hermanno anulum et virgam episcopalem. Item et hoc obtinuit precibus apud caesarem, ut ejus fratri Borivoy vexillum daret et eum Boemis omnibus qui cum eo venerant, assignaret, quo post obitum suum fratrem ejus Borivoy sublimarent in solium .9. Eodem anno idem dux Bracizlaus veniens cum exercitu in Moraviam, reaedificat castrum Podivin , et reddit id , sicut antea fuerat, in potestatem Hermanni episcopi, atque ibidem in villa Zlaunica pentecosten (Mai. 29) celebravit. Deinde occurrens Pannonico regi Cholomanno[Col.0194C] in campo qui dicitur Luczko , multa sunt invicem concionati, placitantes ad placitum utrarumque parcium. Ac inter se inmensis mutuatim datis muneribus, renovant antiqua amiciciae et pacis foedera et ea sacramentis confirmant. Ibi dux Bracizlaus suum electum Hermannum diaconum comittit Seraphim archiepiscopo ordinandum. Qui veniens ad sedem suam urbis Strigoniae tempore quo sacri ordines celebrantur, 3 Idus Junii ordinat eum presbiterum, et me, quamvis indignum, similiter ad eundem promovit gradum. Dux autem, post habitum concilium rediens, castra metatus est juxta urbem Brnen ; erat enim valde iratus filiis patrui sui Conradi, [Col.0195A] Udalrico et Lutoldo . Qui fugientes a facie ejus oppilaverunt se in munitis oppidis, et mittentes tradunt ei caeteras civitates, timentes ne hostiliter devastaret terram. Interea dux Bracizlaus dispositis praesidiis per civitates quas sibi tradiderant, et eas fratri suo Boriwoy comittens, reversus est in Boemiam, Ottonis autem filii Suatotopluc et Otto cum matre sua Eufemia multum obedientes duci erant et fideles. Item eodem anno (Dec. 25) dux Bracizlaus in nativitate Domini Bolezlaum per sororem sibi propinquum invitat ad convivium quod erat in urbe Satec dispositum, ubi in ipso festo, consentientibus omnibus comitibus Bohemiae, factus est Bolezlaus ensifer avunculi sui. Quem post festum dux remittens ad [Col.0195B] propria, dono dat sibi et constituit quatenus ensiferae dignitatis pro ministerio ex tributo, quod pater suus Wladizlaus solvebat annuatim semper, 100 marcas argenti et 10 auri talenta habeat .10. Anno dominicae incarnationis 1100, dux Bracizlaus quibusdam referentibus habens compertum pro certo, quod imperator in urbe Maguntia pascha (Apr. 2) celebrare vellet, optimum ratus fore ut illuc electum suum Hermannum mitteret, qui et munera sua caesari deferret et quam expectabat a magistro suo benedictionem acciperet, et committens eum Wiberto, qui similiter debuit interesse caesaris palatio, rogat ut in omni suo faveret negotio tempore oportuno. Sed quoniam archipraesul[Col.0195C] Routhardus simoniaca haeresi infamatus, relicta Maguntia hisdem temporibus morabatur in Saxonia, jubente imperatore et collaudantibus omnibus suffraganeis Maguntinae ecclesiae, a cardinali Rouperto, Clementis papae apocrisario, qui forte ibi aderat, ordinatus est Hermannus episcopus in octavis paschae 6 Idus Aprilis.11. Eodem anno admirabile et seclis commemorabile quod divina gratia per merita sanctissimae matris Ludmilae dignata est revelare miraculum, uti ipsi vidimus, vestrae caritati[Col.0196A] pandimus. Nam domna abbatissa Windelmuth, famula Deo devota, ecclesiam sancti Petri apostoli, sitam in territorio ejusdem monasterii cui praeerat, ex vetustate a fundamento dirutam usque ad perfectionem deducens reaedificavit. Quam ut consecraret praesul cum impetrasset abbatissa, dum ex more reliquias sanctorum collocat in pixide, inter alia obtulit domina praesuli pannum unius palmae latum, quem acceperat de peplo sanctae Ludmilae, rogans ut similiter inter reliquias sanctas ponat eum in pixide. Tunc praesul quasi indignans ait: Tace, domina, de ejus sanctitate! dimitte anum aviam quiescere in pace. Ad haec abbatissa, Noli, inquit , domine, noli talia dicere; multa enim Deus per ejus merita cottidie operatur [Col.0196B] magnalia. Mox jussu praesulis sartago affertur magna, prunis ardentibus plena, ubi invocato sanctae Trinitatis nomine, praesul injecit pannum super flammivomos carbones. Mira res, fumiculus et flammicula circa pannum emicuit, sed minime nocuit. Et hoc etiam magni fuit in augmentum miraculi, quod propter nimium ardorem diu non potuit pannus de flammis eripi, et tandem ereptus sic visus est integer et firmus, ac si eadem die foret textus. Quo tam evidenti praesul et omnes nos perculsi miraculo, lacrimas fundimus prae gaudio, et gratias retulimus Christo. Dedicata est autem ecclesia in honore sancti Petri apostoli 5 Non. Octobris.12. Item ejusdem anni 15 Kalend. Novembris[Col.0196C] Borivoy, frater ducis Bracizlai, in urbe Znogem faciens permagnificum convivium, duxit uxorem nomine Helbirk , orientalis marchionis Lupoldi sororem. Et quia hisdem diebus filius Conradi Lutoldus per concessum Gotfridi admissus in castrum Rakouz , multas Borivoy inferebat injurias, singulis noctibus devastans ejus villas, et refugium habens in praedictum castrum, unde dux Bracizlaus valde iratus iterum coadunato exercitu movit castra in Moraviam, volens ulcisci fratris injuriam. Sed prius mittit ad Gotfridum obtestans eum per antiquae [Col.0197A] amicitiae foedera, quo sibi Lutholdum aut vinctum mittat , sine mora, aut de castello suo eum expellat eadem hora. Quod cum non lateret Lutoldum, castellanis per fraudem foras exclusis, ipse cum suis militibus vi obtinuit castrum. Tunc Godfridus cum legatis, qui ad eum missi fuerant, occurrit duci juxta oppidum Wranov, et coram omnibus clamat Lutoldum perfidum esse et reipublicae inimicum; castrum vero sibi sub fide amicabiliter praestitum, jam hostiliter ad expugnandum postulat ducis auxilium. Cujus peticioni dux non abnuens admovit exercitum urbis per circuitum, ubi per sex ebdomadas vi summa nocte et die conseritur pugna, donec fames, quae firmas expugnat urbes , praevaluit in castro. [Col.0197B] Ea victus Lutoldus et bello fractus noctu clam elapsus vix solus aufugit, omissis ibi suis militibus , qui facto mane semetipsos et castrum tradunt in manum ducis. Interea dum haec pugna geritur Paulic , filius Marquardi , paedagogus Wladizlai, sagittatus moritur, item Dobes , filius Lstimir , dumPer vicem suam servat vigilias noctis, occiditur. His duobus amissis et reddita urbe Gotfrido, dux victor cum suis remeat in Boemiam.13. Jamque Christi nativitate adpropinquante, et propter venacionem in villa Stibecna duce morante, quadam die inter prandendum fertur dixisse dux ad quendam venatorem , qui non longe ab eo ad quartam sedebat mensam: Heus Cucata![Col.0197C] putas me nescire, quis sit inter vos qui me quaerit interficere? Et ille, sicut homo erat vehemens in verbis, clamat : Procul Deus hoc avertat nec tuus oculus pareat, quin ipse cicius occidatur qui talia machinatur. Ad haec dux: Ah ! bone vir, ait, nulli fas est evitare inevitabile fatum. Postera autem die (Dec. 21), quia sancti Thomae apostoli erat vigilia, mane audita missa it venatum, et cum in nocte jam rediret, occurrunt ei ante villam apparitores cum laternis et facibus . Moxque Lorck , impius latro missus a diabolo, prosilit ex latibulo praecinctus gladio, et ut fortius valuit, inter ipsa ilia ducem percussit venabulo . Non aliter dux cadit in medio luco , ac,Si clarus Lucifer coelo cecidisset ab alto.[Col.0198A] Advolat extemplo lugubris turma suorum, et extracta hasta seminecem levant ducem. Ille autem minister Satanae, dum accelerat fugam per noctem opacam, praecipitatur cum equo in cisternam,Quam praeceps torrens decurrens fecerat ymbre. Incertum est utrum ipse manu sua an gladius lapsus de vagina ita eum praecidit per medium alvum, ut omnia sibi effluerent exta. Fit tumultus per villam, alii insiliunt equos, alii cum armis huc et illuc discurrunt, investigantes tanti mali machinatorem. Mox quidam invenit eum semivivum, et quamvis satis ad mortem habuit vulnus, tamen amputat ense caput ejus dicens: ??Inferni furvas non insons ibis ad umbras, [Col.0198B] Et Cereris genero mea facta referre memento Dux autem , licet in tanto dolore sit positus et moerore, illa nocte et insequenti die non relaxabat spiritum et ora a laude Dei, nunc lacrimosam poenitenciam offerendo, nunc sua peccata confitendo tam episcopo Hermanno quam aliis sacerdotibus Dei. Tributum autem quod eo tempore fuit de Polonia allatum, et quicquid in sua invenit camera, per manus episcopi fecit dari per monasteria. Et cum disposuisset omnia quae erant disponenda pro anima: Date, inquit, filiolo meo lituum meum et jaculum, caetera non est meum sibi dare, quae Deus posuit in sua potestate. Et ita in sequenti nocte post gallicinium inter manus sacerdotum 11 Kal. [Col.0198C] Januarii, velud bonus Dei athleta, utramque hominis substanciam in sua divisit exordia, quem procul dubio credimus aut jam accepisse aut jam accepturum coelestia consortia. Cujus feretrum unus ex clero sequens usque ad sepulchrum, hujusmodi planctum iterabat dicens: Anima B?a?izl‰i s?b?o7th ?do?n‰y v’v‰t xp?rs tha7na7t˜n Br?acisl??s yskiro”. . Mira res, sic fletu suo clerum et populum concitabat ad fletum, ut dum fleres magis flere velles. Sepultus est autem cum maximo planctu suorum in polyandro sancti Wencezlai ecclesiae forinsecus ante portam a sinistris, uti ipse disposuerat. Ubi soror ejus Ludmila, Deo devota famula , supra testudines construxit arcuatam [Col.0199A] in honore sancti Thomae apostoli capellam, et constituit ut cottidie ibi celebraretur missa pro defunctis. Et quoniam statim percrebuit fama in populo, ducem esse interfectum Bosey et Mutinae consilio, quos antea expulerat dux de regno suo, dubitari a quibusdam solet utrum soncior sit qui consilium dat, an qui consentit ut faciat; sed revera uterque reus, veruntamen soncior is est qui homicidium consiliatur, quia et se ipsum de alium [sic] criminatur. Ergo vos Bracizlaum occidistis, qui ut occideretur, consilium dedistis. Mittunt ilico praesul et comites cum festinatione in Moraviam ad Borivoy legatum , quo acceleret sibi a caesare olim datum totius Boemiae accipere ducatum. Qui festinus veniens in ipsa die (Dec. 25) [Col.0199B] nativitatis Christi omnibus simul faventibus intronizatur. Tunc Cillenia delet omnino sua vestigia, quae vix inpressa reliquerat in Boemia, cum exosa terras peteret coelestia. Justitia enim erat Boemorum, ut semper inter principes eorum major natu solio potiretur in principatu.14. Anno dominicae incarnationis 1101 , Uodalricus et Lutoldus, filii Conradi, expulsis praesidiis de Moravia, quae ibi Borivoy abiens reliquerat ob custodiam, rehabuerunt civitates suas, similiter Posey et Mutina redeunt de Polonia, quibus duce Borivoy non ex corde, sed pro necessitate temporis concedente gratiam suam, , recipiunt civitates suas quas antea habuerant, Bosey Satec, et Mutina Lutomerice .[Col.0199C] 15. Eodem anno Oudalricus adit imperatorem in urbe Ratisbona, et eum per amicos sollicitat precibus et fatigat inmensis promissionibus, quo sibi restituat injuste praereptum a fratre suo juniore Borivoy Bohemiae ducatum. A quo caesar accepta pecunia dat sibi ducatus insignia et vexillum; sed in ducem eligendi obtentum ponit in arbitrio Boemorum. Tunc Uodalricus mittens legatum valde disertum virum, Neusse nomine, filium Dobremil, arguit fratrem suum Borivoy, increpat comites et minatur eis, jactat se esse aetate majorem, et secundum patriae morem debitum, sibi [Col.0200A] injuste sublatum per fratrem juniorem poscit principalis sedis honorem. Qui quamvis justam causam habeat , tamen frustra caudam captat , cum cornua amittat ,. Sic Udalricus fratrem suum Borivoy jam confirmatum in solio tarde nititur pellere de regno. Postquam vero suo referente legato animadvertit Udalricus, nec fratrem suum cedere solio, nec comites acquiescere suo consilio, hoc solum obtinuit precibus, ut caesaris per licentiam liceat sibi debitam vi invadere provinciam; cujus mox associantur in contubernium viri in rebus bellicis strenui, Sigardus comes de oppido Sala, et ejus frater Frisensis episcopus nomine Udalricus , atque suus per sororem gener nomine Fridricus. [Col.0200B] Quorum succenderat animum ad belli studium promittens eis aureos montes, et pollicitans suos esse fautores omnes Boemiae natu majores. Praeterea undecunque potuit, non paucos sibi in auxilium acquirit Teutonicos, qui pro sui stulticia aestimabant in Boemia auri et argenti pondera fore in plateis sparsa et exposita. Quibus insimul coadunatis, Oudalricus cum fratre Lutoldo Augusto mense intrant partes Boemiae, sed sinistro homine. Nam Borivoy collecto exercitu occurrens eis castra metatus est supra duos colles juxta oppidum Malin , paratus in crastinum cum eis comittere bellum. Teutonici vero non longe ex altera parte rivuli Vysplisa applicuerunt castra, ita ut uterque ab utrisque possit videri exercitus. Qui postquam [Col.0200C] animadverterunt unanimem esse cum duce Borivoy, constanciam Boemorum, inquiunt Udalrico: Ubi sunt illi Boemiae natu majores, quos dicebas tuos esse fautores? Recte mentitus es in caput tuum, et nos decepisti atque in magnum deduxisti periculum. Reverti volunt, sed nequeunt, quia eadem via post illos Suatopluk cum fratre suo Ottone ducens secum duas scaras veniebat duci Borivoy in auxilium. Quid facerent? Magna undique coartati angustia, per angustam viam et nimis artam semitam, qua itur trans silvam ad Gabr , turpem noctu maturaverunt fugam. Ibi episcopus [Col.0201A] Frisensis amisit capellam suam , ibi propter difficilem viam omnem exercitus cum rebus usualibus projecit sarcinam. Mane autem facto advenientes Boemi, hoste carentia diripiunt spolia. Erant autem illo tempore Borivoy et Suatopluk concordes et ad invicem unanimes, sed unde orta sit inter eos discordia, parum superiora repetens exordia, referam pauca.16. Anno dominicae incarnationis 1102 , Wladizlaus dux Poloniae habens duos filios, unum de concubina progenitum, nomine Sbignev , alterum ex Juditha Wratizlai regis filia editum, nomine Bolezlaum, hos inter suum regnum dividit per medium ; sed quoniam juxta vocem dominicam, omne regnum in se ipsum divisum desolabitur[Col.0201B] (Luc. XI, 17), et domus supra domum cadet, et sicut vulgo dicitur, duo catti uno sacco capti insimul esse non possunt, anno dominicae incarnationis 1103 Sbignev post obitum patris mox contra fratrem suum sumit arma, et promittens pecuniam associat ducem Borivoy sibi in auxilium. Qui statim misit post Zuatopluk in Moraviam, et convenientes simul castra metati sunt juxta oppidum Recen . Quod audiens Bolezlaus mittit pedagogum suum Skribimir , et rogat ducem Borivoy ut sit memor affinitatis, se sibi per Juditam, ejus sororem, dicit propinquiorem; et insuper offert ei ad manum 10 marsupia 1000 marcis plena. O pecunia tocius mali regina, fraudis amica, fidei hostis et inimica! Tu justiciam comprimis, [Col.0201C] recta judicia subvertis. Te corrupti Grabissa et Protiven , ducis Borivoy consiliarii, compellunt ipsum ducem fidem Sbignev promissam abnuere. Qui statim accepta pecunia reversus est ad propria , et quia nec unum obulum dedit Zuatopluk, indignatus valde et succensus ira discedens fertur dixisse: Incendium meum ruina extinguam .17. Anno dominicae incarnationis 1104, Johannes[Col.0202A] electus est in episcopum Moraviae. Eodem anno mittit Suatopluk in Boemiam indagatores nequitiae, delatores justiciae, seminatores discordiae et omnium malarum arcium inventores, qui Possent unanimes armare in praelia fratres . Ilii fere universas Boemiae civitates circuientes alios pecunia corrumpunt, alios muneribus, alios promissionibus obligant, et quos sciebant novarum rerum avidos, aut dignitatibus privatos, aut versatiles et animo inconstantes, omnes suis versuciis asciscunt in partes Suatopluk ducis. His ita patratis , anno dominicae incarnationis 1105, sole morante in decima parte Librae, intra Zuatopluk cum suo comitatu Boemiam, et occurrunt sibi [Col.0202B] perfidorum agmina, quidam vero ex eis expectant ut eum aperta janua urbis Pragae recipiant infra moenia. Sed prius eadem die dux Borivoy valde diluculo veniens praeoccupat urbem, et ponit in ea fortia praesidia atque episcopo Hermanno eam comittens, se cum suis ad Vissegrad contulit. Et ecce Zuatopluk ordinatim pulchre instructis cum sex legionibus apparet in campo, et quia nullus obviam sibi venit ab urbe, incertus et dubius parum substitit, et mox transvadantes fluvium Wlitavam infra villam quae dicitur Bubni , applicuerunt urbi, sed inveniunt clausas portas et super muros fortiter resistentes milites. Ibi a quadam ancilla super muros astanti turpiter confusi, eadem [Col.0202C] via repedantes figunt tentoria inter utrasque urbes, in loco ubi sabbato fiunt mercimonia , aestimantes quod ex utraque urbe sui conjuratores illa nocte confluerent ad eos. Quod cum minime fecissent, mane facto coetu convocato Suatopluk sic orsus est ad eos: Quamvis non vacet modo ut prolixo utar alloquio, pro re tamen pauca loquar, ne mortis occasionem timere alicui videar. Timidis enim et ignavis, quibus misera vita habetur suavis, aptissima mors est, forti autem viro mortem subire in [Col.0203A] praelio dulcius est nectare liquido. Nam ego olim mecum deliberavi aut potiri pane et honore potiori, aut pugnando honestae succumbere morti. Sed vobis sola nunc est mors ista cavenda, ne quis vestrum captus et manibus post terga ligatus , atque spectaculum hostibus factus, veluti bos ad victimam ductus, cadat secari peremptus. Victis enim una est victoria et digna laude memoria, ne incruenta hostibus contingat victoria . Dixerat, et continuo cum suo comitatu vertens iter Moraviam, sic fatur Wacek ad comitem: O miserabilis fortunae conditio, qua nunc cogor humi residere ut noctua, qui visus eram veluti agilis aquila ascendisse fere usque ad nubila. Cui Vacko: Non te, inquit, domine mi, frangat ista adversitas, quam cicius [Col.0203B] felicior sequetur prosperitas, quia et solis post aquae nubem magis nitet claritas. Talis enim vicissitudo omnium rerum est in mundo. Quos abeuntes dux Borivoy cum suis prosequitur , et quamvis septies plus de militibus habebat, tamen non audet cum eis committere praelium, quia timuit suorum perfidiam, ne sua castra deserentes ad hostium se transferant miliciam. Prosecutus est autem eos a longe usque ad introitum silvae .18. Anno dominicae incarnationis 1106, inventore discordiarum diabolo seminante discordias per universum orbem terrarum, quidam sui cooperatores extiterunt ex Teutonicis proceres , qui seducentes filium imperatoris, regem videlicet Henricum quartum, persuaserunt ut contra genitorem[Col.0203C] suum arma sumeret. Qui filii sui a facie fugiens, in urbe Ratisbona cum paucis munivit se armis, et mittit pro duce Borivoy, ut sibi in auxilium cum exercitu suo veniat. Nec mora, venientes Boemi non longe a Ratisbona metati sunt castra juxta fluvium Reznam; ex altera autem parte ejusdem fluminis erant castra filii imperatoris. Tunc qui videbantur esse fautores caesaris, primus Lupoldus marchio orientalis lapsus fuga noctu repatriat cum suis, Depoldus autem et Berengerus marchiones transferunt se ad castra regis [Col.0204A] Henrici junioris. Videntes autem Boemi se undique esse destitutos, nichilominus celerius ut potuerant, simul noctu maturaverunt fugam. Quod videns imperator deserit Ratisponam, et transiens per australem plagam via qua itur ad Netolic , intrat Boemiam, quem dux Borivoy honorifice suscipiens , sicuti ipse caesar disponebat, versus Saxoniam dat sibi conductum per terram suam caesare dignum, deducens eum usque ad generum suum Wicbertum . Inde per Saxoniam transiens et Renum perrexit Leodium, ubi non post multos dies cum vita amisit imperium 7 Idus Augusti.19. Eodem anno Suatopluk convocans eos qui secuti eum fuerant de Boemia, quid opus sit facto[Col.0204B] jam in incepto negotio quaerit consilia. Tunc Budivoy filius Hren , caeteris aetate senior linguaque disercior , in adversis et prosperis vir aequanimis , et in talibus negotiis ab ineunte aetate vir eruditus ac plenus versuciis, his usus est alloquiis: Varius est eventus in praelio, et nunc hi, nunc illi praevaluere bello. Nos autem, fratres, nondum usque ad sanguinem pugnavimus, nondum fecimus capitibus nostris pontem, quo itur ad solium, quem utique et facturi sumus, si sors facere compulerit. Sed quoniam non semper armis, sed saepius dolis ad ardua honoris venitur fastigia, nunc positis armis utamur dolis. Talibus enim artibus Troya ab Argis est in decimo anno capta, et Prudentius refert in Psihomahia dicens: [Col.0204C] Nil differt armis contingat palma dolisve .Nec mora, mittitur alter, ut ita dixerim, versipellis Sinon in Boemiam, multimodis instructus dolis, nepos Gapatae , qui paratus in utramque fortunam , casus non timuit mortis, cui apte sonat nomen virilis, quia viriliter egit. Nam sicut olim Sinon Argivos armatos equo inclusos per sua mendacia traxit Troyae in moenia, ita per istius falsidica commenta duci Suatopluk victa patuit Boemia. Hic ut pervenit ad ducem Borivoy, genibus [Col.0205A] provolutus, fictis lacrimis rigat pedes ducis, et tandem surgere jussus talia fatur: O me miserum vix, Delituisse fuga, et vix evasisse scelestasmanus impii Suatopluk, qui si me cepisset, procul dubio hosce oculos mihi eruisset. In quo quoniam me aliter ulcisci nequeo, o Deus omnipotens, fas mihi sit ejus secreta detegere, fas mihi sit omnes qui sunt in hac terra ejus familiares prodere. Sicque miscens vera falsis multis criminatur Suatopluk flagiciis, et ut sibi magis credatur, dicta sua confirmat sacramentis. Talibus artibus atque insidiis vir bonus et simplex dux Borivoy deceptus et multum mendaciis credulus, ramos robustos quibus et ipse innixus sedit et honorem suus pependit , incaute praecidit, et ab alto culmine cecidit . Nam amicos [Col.0205B] suos fideles Bosey et Mutinam saepe capere et ut hostes rei publicae punire voluit, sed quia consiliarios suos Grabisam et Protiven plenos rimarum habuit, velle suum praedictos comites non latuit. Qui statim transferunt se ad fratrem ejus Wladizlaum et jam frementi et saevienti addunt stimulos, ut magis saeviat contra germanum suum Borivoy, cui jam abrenuntiaverat fidelitatem et fraternitatem suam et amiciciam, et palam miserat ad Suatopluk in Moraviam Vilalmi fratrem nomine Pulonem . Quem advenientem Wladizlaus et caeteri comites , heu insensati! et quasi suimet hostes et patriae inimici, ad suam perniciem trahunt rabidum lupum in ovile ovium, qui non solum oves, verum etiam ipsos dilaniaret oppiliones. Ergo [Col.0205C] Borivoy mitis ut agnus, regno privatur, et Suatopluk saevior tigride, ferocior leone, intronizatur anno dominicae incarnationis 1107 pridie Idus Maii.20. Hoc novum nec prius in Boemia factum circa adjacentes mirantur gentes, et pejora in futurum Boemis vanae mentis per praesagia auguriantur . Hinc filii Pannoniae Cassandri laetantur, inde Poloniae nequam trapi incircumcisis labiis gratulantur, quia, dum isti principes semetipsos inquietant, illi quiete potiuntur. Multi autem ex comitibus, quos ipse Borivoy de proselitis fecerat comites, comitabantur eum et secum in Poloniam proficiscuntur. Videns autem quae fiebant Sobezlaus , tercius[Col.0206A] natu post Borivoy , jam bonae indolis juvenis, secutus est fratrem in Poloniam. Hisdem temporibus rex Heinricus quartus forte aderat in Saxonia , ad quem Borivoy accelerat et illatam sibi injuriam applorat, et ut ei injuste sublatum restituat Boemiae ducatum, inmensa auri et argenti pondera promittit se daturum . Protinus rex mittens unum de satrapis, sic mandat Suatopluk paucis: Per coronam capitis mei mando tibi et praecipio , ut sine dilatione ad me venias, aut si venire tardaveris, procul dubio ego in justicia te et tuam Pragam celeriter visitabo. Qui mox coadunato exercitu veniens, sub ipso introitu silvae juxta oppidum Hlumec convocat proceres et satrapas, et proponit eis fratrem suum Ottonem dicens: Ego [Col.0206B] solus ibo, et mei capitis periculo scrutabor ancipites amicos regis. Vos hic expectate dubios casus incerti inventus; de caetero Deus omnipotens nostros praeveniat et subsequatur actus. Et assumptis secum paucis, it temere in apertum ruiturus laqueum. O stulta sapientia viri, immo audax audacia ducis! Vadit haud ignarus, quid sibi facturus rex auro corruptus et avarus ut infernus. Quem advenientem, sine omni audientia rex jussit retrudi in custodiam, et convocans eos qui secum venerant, tradit eis Borivoy ducem, ut reducentes eum in urbem Pragam iterum relevent in principalem cathedram. Qui remeantes cum eo, tercia die metati sunt castra juxta castellum Donin . Audiens haec Otto , ait ad suos: [Col.0206C] Quid expectamus hic? jam quod timebamus evenit, et quod verebamur accidit. Eamus et videamus novum ducem, si regis dextra eum nostra defendat ab asta . Et ordinans ex electis militibus sex legiones , noctu transcendens montes, mane diluculo irruit in castra Borivoy. sed ille praescius jam lapsus fuga delituerat, quia quidam profugus ex castris Ottonis causam sibi clam innotuerat.21. Praesul autem Hermanus, vir prudens et justus, inter varios casus utriusque ducis quasi inter Scillam et Caribdim positus, ne videretur utramvis partem eorum incertam secutus, secessit ad amicum suum Ottonem Babenbergensis ecclesiae episcopum. Borivoy autem, licet quod pecierat non obtinuit,[Col.0207A] tamen quam promiserat regi pecuniam persolvit . Quia vero omnes homines, uti res se habent, ita magni atque parvi sumus, ecce dux magni nominis positus in custodia cujuslibet parvissimi hominis obtemperat jussis, et a minus dignis laceratur obprobriis.Ach! secum quantas curas in pectore versat , quotiens per primos palacii iram regis flectere temptat? Sed quoniam manu vacua frustra pulsatur regum janua, manus vero uncta frangit adamanta, promittit regi decies mille marcas argenti. Ah! quid non dabit homo imminente cervicibus gladio? Quis in angustia constitutus non libenter daret pro se quicquid haberet? Atqui si rex ab eo cencies mille talenta exigeret, nichilo[Col.0207B] stulcius esset, si pro vita sua etiam montes aureos non promitteret? Hujus gratia rei accipiens ab eo rex sacramentum fidei, dimittit eum et mittit secum ex clientibus unum, qui acciperet censum denominatum. Qui cum venisset Pragam, continuo sacra spoliat delubra, ornamenta contrahit muliebria, et quicquid micabat auri et argenti in Boemia corrasit, et vix collegit 7 marcarum milia; de caetero fratrem suum Ottonem dat regi obsidem. Similiter et praesul Hermannus adveniens , de dote sanctae ecclesiae praestitit duci 70 marcas obrizi auri; item ejusdem ecclesiae 5 pallia cum limbis Ratisbonae apud Judeos sunt posita in vadimonio pro 500 marcis argenti. Certe non abbas , non praepositus, non clericus, non laicus , non [Col.0207C] Judeus, non mercator, non trapezeta , non citarista fuit, qui non conferret invitus aliquid duci de sua apoteca. Post paucos vero dies Otto elapsus fuga, regressus est ad fratrem suum de curte regia, quod valde regi displicuit.22. Anno dominicae incarnationis 1108, sicut saepe fit, ubi mas et femina uno lecto cubant duo,Gignitur extimplo tercius ut sit homo, ita conjunx nobilis Zuatopluc ducisEdidit et tenerum suspendit ad ubera natum . Pro quo rex Heinricus post quinque menses misit, et de sacro fonte baptismatis eum levat, atque nomine suo Heinricum vocat. Quem remittens ad[Col.0208A] patrem , omne debitum, scilicet 3000 talentorum, compatri suo Suatopluk dimisit, et praecipit ut paratus sit secum in expeditionem contra saeviciam Ungarorum ; quia rogatu quorundam Teutonicorum illuc proposuerat ultum ire necem Hierosolimitanorum, quos illa gens ob crudelitatem suam alios gladio interemit, alios in servitutem redegit. Jamque mense Septembri, dum moratur Suatopluk dux cum rege in Pannonia juxta civitatem Possen , Borivoy cum Polonis hostiliter intrat Boemiam, Wackone et Mutina in fugam versis cum suis praesidiis de municione, quae fuit firmiter posita versus terminos Poloniae; nam dux Suatopluk abiens duobus his omnem curam suam comiserat, et ut essent in tutelam Boemiae cunctis [Col.0208B] eos praefecerat. Cumque Wacko socium Mutinam vidisset non acriter pugnare, nec viriliter hostibus resistere super municionem, ex hac occasione ratus quod consilio ejus Borivoy Boemiam intraret, mox unum ex militibus clam misit, qui haec omnia duci Suatopluk intimaret. Similiter alium militem instruxit dolis, et misit in castra Borivoy ducis; qui paratus in utrumqueEt versare dolos simul aut succumbere morti , veniens ad praedictum ducem Borivoy finxit se fugisse de castris Zuatopluk ducis, et nunciat jam de Ungaria eum redisse, atque in crastinum cum eis pugnaturum confirmat per suae fidei sacramentum. His mendaciis illi perterriti, eadem nocte in Poloniam sunt reversi. Quibus[Col.0208C] auditis rex Heinricus fertur dixisse compatri Zuatopluk: Nisi tuas injurias in Poloniis ulciscar, projecta vilior alga semper habear. Interea Zuatopluk inflammatus ira, absens in absentem Mutinam dentibus stridet, oculis scintillat, et alte suspirat. Vix diem expectat quo in illum suam effundat iram, pro nichilo reputat, si unum Mutinam puniat, jam diris promissis cum juramento se obligat, quod illam totam generationem ut lucernam gladio extinguat, et quia quosdam ex illis in obsequio suo prae oculis habet, corde dolet, vultu autem ad omnes se hylarem exhibet. Cui post advenienti sub ipso exitu silvae, juxta oppidum Lutomisl , Wacek [Col.0209A] cum Mutina occurrunt. Nunciatumque est illa die ter ab amicis suis Mutinae, quod nisi aufugeret, procul dubio aut vitam aut oculos amitteret. Sed quia jam eum premebant sua fata, visa sunt sibi verba amicorum suorum quasi deliramenta . Neque est, inquit, vir fortis, fatum qui timet mortis.23. Ut autem intraverunt castrum Wratizlau , postera luce summo mane convocat omnes proceres in coetum; quibus congregatis in unum, sicut leo de sua emissus cavea in teatrum stat rugiens et erectis jubis expectat edulium, sic Zuatopluk intrans stubam, sedit in medio super truncum fornacis, plus succensus ira Quam fornax, qui species succenditur flamma, et circumspectis omnibus, intuens torvis oculis Mutinam,[Col.0209B] taliter indignantia solvit ora : O gens invisa propagoque Diis odiosa!o nequam filii Vrisovici , nostri generis familiares inimici! An unquam mihi excidet de memoria, quod super atavum meum Jaromir in monte Veliz vobis quidem ludicra, nobis autem fecistis sempiterna ludibria ? An inmemor ero, quod fratrem meum Bracizlaum , quasi eximium sydus in toto orbe ducum, tu et frater tuus Bosey fraude maligna necastis ? Quid autem meruit frater meus Borivoy, qui sub vestra potestate regnabat, et per omnia vobis ut proprius empticius parebat? Atqui per innatam vobis superbiam ducis non sustinuistis modestiam, et me quantum solitis versuciis inquietastis, donec vestris pravis acquiescens consiliis, [Col.0209C] peccans in fratrem meum Borivoy, valde peccavi, quia solio eum privavi! Et hoc est unum mihi quod dolet atque dolebit in aevum. Adhuc etiam atque etiam audite, o mei proceres, quid filius iniquitatis et caput tocius impietatis fecerit iste Mutina, quem ego nuper, cum vobiscum irem in expeditionem, post me secundum reliqui hujus terrae praesidem et praeceptorem. Ille autem bonus vir fingens se ire venatum, non pertimuit noctu ire in Poloniam Zvini ad oppidum, ut cum suo patruo Nemoy ageret consilio, quo me pelleret de solio. Fit murmur confusum , et ardentem ira ducis animum magis magisque ut ardeat per suum succendunt assensum. [Col.0210A] Tunc dux asstanti et conscio sui conatus iictori ex obliquo innuens, exiit foras. Qui statim super Mutinam nichil tale metuentem irruit. O mira pacientia comitis! Ad duos ictus sedit immobilis, ad tercium vero cum surgere conatur , capite plectitur. Eadem hora et in eadem stuba capti sunt Unezlav , Domasa et duo filii Mutinae. Unus autem Neusa , qui erat ex altera natione, valde tamen familiaris Mutinae, videns quae fiebant fugit; et aufugeret jam extra urbem fugiens per arbusta, si non eum notabilem redderet rubra tunica; qui ilico captus, oculis et mentula est privatus . Et sicut saepe fit cum irrumpit cruentus lupus in ovile ovium, saevit, mactat, nec prius rabiem suam placat aut a caede cessat, [Col.0210B] quam omnibus mactatis ovibus: ita Zuatopluk oblitus unius caede hominis, exarsit in iram et jussit ut omnis illa natio sine aetatis discretione et sine temporis dilatione plecteretur capite, et astante comitum agmine dixit: Qui non aborret mea implere jussa, dabitur ei crassa auri massa. Qui autem Bosey et ejus filium interficiet, centuplum accipiet et haereditatem illorum possidebit. Non ocius evolant venti, quando rex eorum Heolus perforat cuspide latera montis sub quo inclusi tenentur, quam proceres Vacula , Hermannus, Kirassa et alii quam plurimi insiliunt equos , et volant praepeti cursu in fata Bosey et filii ejus; caeteri per terram discurrunt et investigant, ut totam gentem illam de medio tollant.[Col.0210C] 24. Interea Bosey in villa Lubic heu! ignarus fatorum dum se locat cum filio et uxore ad prandium , astitit puer qui diceret: Ecce, domine, multi sine ordine accurrunt per campum festinando. At ille: Veniunt, inquit, de expeditione; veniant ad nos cum Dei benedictione . Dum haec loquitur, ecce truculentus Kyrasa aperit ostia, et fulgurans evaginato gladio clamat : Exi, sceleste, exi, male conciliate, qui meum cognatum Thomam occidisti sine causa in tempore quadragesimae. Et surgens filius ejus Boruth : Quid, inquit, fratres, agitis? Si jussi sumus ut capiamur, sine armis et tumultu capi possumus, et excipit incautus gladium [Col.0211A] capulotenus per mediam alvum. Nec mora, et adhuc nati Sanguine madentem jugulo pater excipit ensem. At illi invasores, velut urbium expugnatores , immensas diripiunt gazas, et, sicut ait Cato: Labitur exiguo quod partum est tempore longo;namque de tantis diviciis nec unus superfuit pannus quo eorum tegeretur corpus. Sed sine sarchophago et obsequio funebri Bosey et ejus filius Boruth, velut jumenta sunt nudi in fossam praecipitati 6 Kal. Novembris . Scire mihi non licuit, quot capita ex gente illa leto sunt dedita, quia nec in una die nec uno in loco sunt perempti. Alii namque in forum ducti, ceu bruta animalia sunt mactati, [Col.0211B] alii in monte Petrin decollati, multi in tectis sive in plateis sunt trucidati. Quid autem referam de morte natorum Mutinae, quorum mors visa est omni crudelior morte? Erant enim bonae indolis pueruli, vultu spectabiles, visu amabiles, quales nec sagax artifex in albo ebore nec pictor in pariete valet exprimere. Vidimus enim eos miserabiliter in forum trahi et saepius clamantes , Mater mi! Mater mi! cum cruentus carnifex ambos ceu porcellos sub ascella interficeret cultello .Diffugiunt omnes sua pectora percutientes, ne viderent carnificem tam crudele facinus operantem. Caeteri vero qui superstites fuerunt ex gente illa, delituerunt fuga; alii in Poloniam, alii fugientes in Pannoniam, de quorum excidio simul et discidio[Col.0211C] licet amplam habeamus ad scribendum materiam, sed ne videamur velut hircino cantu explicuisse tragediam, redeamus unde paulo digressi sumus, ad chronicam .25. Factum est autem, postquam rex Heinricus reverteretur soluta obsidione a civitate Possen, Colmannus rex Ungariae non longo post tempore volens sibi illatas a Zuatopluc duce ulcisci injurias, intrat Moraviam et eam hostiliter devastare coepit. Nam cum rex Heinricus intentus bellicis armis ex omni parte cingeret obsidione urbem Possen, dux praedictus cum suis Boemis, quicquid erat ex hac parte Vag fluminis a Trencinopoli quoad usque praedictus amnis influat Danubium,[Col.0212A] nichil reliquerat incombustum. Saepe etiam speculatores sive exploratores a rege Pannonico missos idem dux comprehensos naso privaverat et visu. Quadam similiter die plus quam mille viros ex electis militibus a praedicto rege ad hoc directos, quatenus per insidias aut pabulantes scutarios caperent, aut super incautos Teutonicos noctu irruerent, duo Zuatopluk praegnoscens ubi inter paludes latitabant, repente irruens, omnes usque ad unum, velut pisces missa sagena captos, alios interfici, alios in eculeo suspendi jusserat , paucis vero, accepta magna pecunia, vitam concesserat. Talia ob facta et alia hujusmodi, quibus Ungaros afflixerat dux Zuatopluk, ut audivit regem videlicet Colomannum invasisse Moraviam, confestim [Col.0212B] coadunavit utrumque exercitum Boemiae atque Moraviae; cumque festinasset in opaca nocte per silvam, ardens latenter subire inimicum et cum eo in crastinum commitere pugnam, inter tot milia militum secum festinantium: mira res, ipsius ducis in pupilla oculi male prominens praecisus ramus tam fortiter fixus est, ut, surculo vix eruto simul et oculo, seminecem tollentes ducem, reversus est exercitus ad propria moestus pridie Idus Novembris.26. Anno dominicae incarnationis 1109, 10. una mensis Februarii, quia grande inhorruerat frigus et omnes aquae erant congelatae valde, dux Suatopluc jam eruti sanato vulnere oculi, continuo iterum coadunato[Col.0212C] exercitu, tribus diebus et tribus noctibus continuo festinans, intrat Ungariam, et nemine eorum praesciente, ex inproviso applicuit cum exercitu ad urbem Nitram ; et irrupisset in eam, si non vigiles qui semper ibi sunt custodientes clausissent portam. Depopulato igitur et succenso ejus suburbio, redeuntibus occurrunt eis agmina multorum in curribus et in equis fugientium ad praedictam urbem. Quibus insimul, quasi manipulis in agro collectis, villis eorum combustis, omni illa regione devastata, maxima onustati jumentorum et caeterarum rerum copia , hylares ad proprios reversi sunt lares.27. Eodem anno excellentissimus rex Heinricus ,[Col.0213A] memor irae suae et indignationis contra ducem Poloniae nomine Bolezlaum memor pollicitationis quam pollicitus erat compatri suo Zuatopluc juxta urbem Possen , uti supra retulimus, iter agens per Saxoniam, duxit secum Bawaros simul et Alamannos atque Francos orientales, et eos qui sunt circa Renum infra Agripinam Coloniam usque ad occidentales sui imperii terminos; nec defuerunt Saxones saxis rigidiores cum longis hastis . Quibus etiam Boemiis adjunctis mense Septembri intrat Poloniam , et circa primum ejus oppidum Glogov disposita obsidione, [Col.0214A] devastat eam ex utraque parte fluminis Odrae, a praedicto oppido usque ad castrum Recen , et iterum cum magna praeda reversus est ad castra. Ibi cum jam disposuisset, uti in crastinum ducem Zuatopluk et ejus dimitteret exercitum, totam in regalibus negociis usque ad noctem deduxerunt diem. Affuit interim in castris quidam miles audacissimis audacior, et, ut post a referentibus audivimus, missus a Johanne filio Csta de gente Wrissovici , qui in utrumque paratus Aut partam magnis ausibus acquirere famam, Aut cum morte ducis simul hanc amittere vitam, stetit sub patula fago juxta viam qua itur ad regalem curiam, observans reditum ducis, dum rediret de curte regis. Quem ut vidit primo jam noctis in crepusculo stipatum ingenti caterva militum obsequentium, insiluit equum, et paulisper se inmiscuit agmen in medium. et toto annisu virium inter scapulas ducis vibrans jaculum, [Col.0213] Intima fatifero rupit praecordia ferro. Qui cicius quam tangeret humum exalavit spiritum, Scilicet undenis Octobri mense Kalendis. Corpus et examine sua non sine turma moerore Sublevat et plorat, flens ad sua castra reportat, In castris multus per noctem fitque tumultus.[Col.0213B] Nam huc et illuc palantes diffugiebant et iterum redibant, donec a rege missus Purcardus incertos motus plebis vix compescuit. Mane autem facto venit rex ut lugeret super compatre suo , et astantibus universis Boemis concessit, ut quemcunque voluissent suorum ex filiis principum sibi in ducem eligerent. Tunc Wacko, sicut erat lugubris, rogat obortis lacrimis, ut fratrem interfecti principis Ottonem decernat eis ducem. Quem ilico rex collaudat, et populus insipiens per castra ter Kirieleison clamat. Nec mora, paucis scientibus filius Bugsa nomine Detrih currit curriculo , atque quarta die summo diluculo adducit Pragam Ottonem, quem Vacko et universi qui erant de Moravia satagebant principalis [Col.0213C] sedis provehere ad fastigia. Quod quia sine consensu [Col.0214B] Boemorum et episcopi efficere conabantur, frustratur eorum temeritas, et sacramenta olim exhibita in medio concilio recitantur. Nam cum Zuatopluk ducem inthronizarent , cuncti Boemi sacramentis confirmaverant, ut post ejus obitum Wladizlaus, si superstes esset, proveheretur ad solium.28. Hos inter tantos populi motus Hermannus praesul et Fabianus comes, qui habuit in urbe Wissegrad praefecturam---hii quia caeteros sicut dignitate, ita et sapiencia praeminebant---consilio praevaluerunt et toto annisu effecerunt, ut et sacramenta fierent inviolata, et Wladizlaus jura principatus jure adoptata omnibus assentientibus obtineret; elevatus est autem in solium sole morante in nona parte Librae (Oct. 2). Cujus de virtutibus[Col.0214C] et gloria mihi videtur ut interim sileatur, dum [Col.0215A] in hac vita conversatur, ne aut adulationis notam incurramus, aut dum minus de laudibus suis scribamus, derogationis offensam incidamus. Unde quidam admonet dicens: Lauda virtutem ducis, sed post hujus bravium lucis. Ut autem audivit Borivoy, quod frater ejus junior Wladizlaus post obitum Zuatopluk regni potiretur solio, continuo descendens a Polonia, perrexit in Zribiam ad Wigbertum suum per sororem generum. Cujus consilio fretus et auxilio, nec non et quorundam perfidorum ex nostris promisso confisus adminiculo, in vigilia nativitatis Domini (Dec. 24) mane diluculo nemine resistente urbem ingressus est Pragam, heu! ad perniciem et exhauriendam multorum crumenam.[Col.0215B] 29. Hoc inoppino rerum eventu urbani valde turbati trepidant incerti, quas partes inter repentinos fortunae casus sequi debeant. Multi eorum , quorum sors fortunatior erat, Rebus in urbe suis cara cum prole relictis, Aufugiunt, nec scire queunt quae castra sequantur.Multi novarum rerum cupidi gaudent et exultant fugientibusque insultant, quia bona eorum duce Borivoy permittente diripiebant. Praesul autem Hermannus in suo palatio deprehensus, quasi hostibus septus, ita a suis pacificis servabatur obclusus; sciebant enim quod libenter aufugeret, si aufugere quiret. Hos inter ancipites populi metus, Fabianus urbis Wissegrad praefectus , quo se verteret [Col.0215C] incertus, Maluit habire quam praesto nefanda videre, Et sibi comissa discedens urbe relicta, De re communi curae sibi quae fuit uni Plurima conquestus, stans fatur talia moestus: Vae tibi Boemia, quae non adeo nimis ampla, Cum sis communis dominis subjectaque multis, Herili de stirpe sati sexuque virili Jam sunt bis deni, nisi fallor ego, dominelli. Unde poeta catus fertur dixisse Lucanus , Non sibi sed populo gravis est nimis aucta potestas, Nam quidcunque duces delirant, plectitur hoc plebs . Dixerat et, ut supra dictum est, relicta Wissegrad civitate, [Col.0215D] morabatur per villas in ejus vicinitate, [Col.0216A] fortunae suspensus ambiguitate, ÊÊÊOcior interea ventis et fulmine fama ÊÊÊDiversis omnes implet rumoribus urbes , ÊÊÊIn populo multus per terram fitque tumultus.Multi enim, quibus bonae desunt artes, rerum novitate gaudentes, huc et illuc per villas palantes et eas devastantes, expectabant ambiguos fortunae casus; ast alii, quibus mens erat altior et fides purior, tendunt ad principalem sedem in urbem Pragam. Quid facerent? Haut inscii in apertam ruunt foveam, et nolentes volentesque accedunt ducis Borivoy ad fatorum aleam . Quos ille benigne suscipiens, obligat sacramentis et promissionibus multis, et committens eos Gabrissae comiti, eadem die transfert se cum aliis ad tuciora [Col.0216B] urbis Wissegrad moenia. Inde mane ad horam primam in ipso festo die (Dec. 25) regreditur Pragam, et cum magna cleri processione suscipitur, atque ibi audita missa iterum reversus est ad praedictam urbem.30. Eadem nocte Otto, frater Suatopluc, et Wacek comes, venientes de castro Gradec cum tribus scaris militum, castra metati sunt circa Rokitnicam rivulum. Mane autem facto Wissegrad oppido applicuerunt, et omnes vias circumquaque custodibus oppilaverunt , ita ut nec egredi posset nec ingredi quisquam in auxilium Borivoy. Disposuerat enim antea dux Wladizlaus, quod in praedicta urbe Gradec ipse natale Domini[Col.0216C] celebraret. Sed quia interim regis Henrici vocatione debuit in octavis Domini (Jan. 1) interesse regali synodo Ratisbonae , praecepera Wacek comiti, ut quam studiosius posset, Ottoni, quem invitarat ad festum, amministraret convivium. Ipse autem propter jussum regis accelerans, in civitate Plizen cum caeteris comitibus festis diebus mansit duobus, tercia autem die, ut cognovit ea quae gerebantur in urbe Praga, distulit et postposuit regis jussa, et in festo sancti Johannis apostoli et evangelistae (Dec. 27), cum his qui secum fuerant in curte , ad moenia praedictae urbis advolat, sed clausas invenit portas, Vidit et armatos secum pugnare paratos. [Col.0216D] Ad quos excelsa per propugnacula stantessic orsus est dicens: Pacificus ad vos venio, recognoscite [Col.0217A] me, et aperite vestro januas domino. Ad haec verba ducis cum nullus respondisset, valde iratus et multum eis minatus, flectit iter trans torrentem Bruznicam , et ut ascendit supercilium montis, vidit a longe in campo longam seriem armorum, in quibus Wacezlau , filius Wigberti, veniebat in auxilium Borivoy. Et mittens unum de satrapis explorat, utrum ex adverso an pacifici veniant. Ut autem per internuncium utrique recognoverunt se adinvicem, praedictus juvenis expavit, et non aliter retorsit gradum ac si durum in vepribus latentem calcaret ydrum, et convocans suos in unum manipulum dixit: Nullus nobis patet locus fugae, nec latet nos invitos subire aleam pugnae. Hoc solum facite, ne hanc pugnam [Col.0217B] illi impune ferant. Dixit, et expandunt vexillum, atque clamant sanctam Mariam sibi in auxilium. Dux autem per innatam sibi probitatem semper exosus civilia bella, clamorem eorum et ipsos parvi pendens, volebat praeterire eos.31. Tunc Detrisek, filius Busa , fomes mali, incentor sceleris, Si te, inquit, non mordet nec tangit tua injuria a minus dignis tibi illata, saltem nobis ignoscas, ut cognoscas utrum viva an mortua caro simus. Ad haec Wladizlaus dux, Si, inquit, non gratiae sed ignaviae hoc asscribitur, hac hora videbis ??Illic quot vicibus meus hic iterabitur ensis.?Et cicius dicto , arrepto clypeo , primus longe prosiliit ex agmine, primus in adversa fulminat acie, et veluti setiger sus turba canum septus, ita[Col.0217C] dux inimicis circumventus hos proterit, illos prosternit, Donec humano perfusus sanguine totus,uno amisso comite Wacena , victor venit in sua castra jam ad radicem urbis Wissegrad posita. Fit ingens clamor in castris prae gaudio, quia salvum ducem receperunt de praelio. Filius autem Wigberti, velut anguis quem pastor sua peda medium fregit, ille attollens caput amissa cauda vix serpit, ita praedictus puer quibusdam amissis, quibusdam vero graviter vulneratis,Corde moerens valde subit ardua moenia Pragae.[Col.0218A] Res similis prodigio, quotquot vulnerati fuerunt, omnes interierunt. Quid admiramur si propter unum scelus filiorum Pelonis sol suos oculuit et obumbravit radios super civitatem Argos, cum inter has contiguas urbes tot pejora sunt patrata scelera? Crudelius enim civili geritur bello, ubi filius patrem cimbello et pater filium provocat duello, alius cit suum germanum ad monomachiam, alius fratrem ceu hostem captum ligat et expoliat, alius cognatum suum obtruncat, alius amicum quasi inimicum trucidat, ubique foeda res agitur et abhominabile scelus patratur. O Jesu, bone Domine! quae pateris in homine? Quam pacienter expectas quo minus habeas quos pro merito punire debeas ?[Col.0218B] 32. Interea dux Wladizlaus jam dudum praemiserat Hermannum et Zezeman comites ad regem Henricum, qui forte in urbe Bamberk proximum celebrabat natale Domini (Dec. 25), et promittens ei 500 marcas argenti , rogat suplex quo dignaretur, aut per se aut per suos nuncios, a fratre Borivoy instinctu Wicberti sublatum sibi restituere ducatum. Rex autem, licet eo tempore valde iratus esset Wicberto, magis tamen succensus amore denominati census, continuo exercitu concitato, inchoante dominicae incarnationis 1110 anno, in Kalendis Januarii ingressus est Boemiam. Et praemittens duos marchiones Depoldum et Berngerum , mandat ut interposita pace Borivoy et frater ejus Wladizlaus, simul [Col.0218C] Hermannus praesul atque filius Wicberti caeterique Boemiae majores natu, occurrant sibi ad curtem episcopi in villa Rokican . Quo cum secundum regis jussum advenissent, sine omni audientia Borivoy et filius Wicberti capitur , praesulis autem causa probatur esse justa, manu regis auro uncta. Post haec omnes fautores Borivoy, jubente duce Wladizlao , alii visu privantur et censu, alii tantum rebus substancialibus expoliantur, caeteri qui hanc cladem evadere valuerunt, ad Zoblezlaum filium regis in Poloniam fugierunt. Inter quos Johannes, filius Csta, de gente Wrissovic captus, de quo supra retulimus jubente Vacek visu [Col.0219A] privatus est et naso. Privitan quoque similiter in eadem comprehensus seditione, qui videbatur senior esse in urbe Praga, cujus super humeros alligato maximo cane scabioso et hesterno jure crapulato , raptus per barbam ter circa forum ductus est, cane reboante et suum demerdante bajulum, et praecone acclamante: Talem honorem portat, qui Wladizlao duci promissam fidem derogat. Atque omni foro spectante, praecisa super tabulam ejus barba relegatus est versus Poloniam in exilium.33. Nec tamen idcirco defuerunt infideles et discordiae seminatores, qui inter unanimes fratres , Wladizlaum scilicet et Ottonem, tantas discordiarum seminaverunt spinas , ut ad invicem mutuas pertimescerent insidias. Unde Otto invitatus[Col.0219B] a fratre pertimuit venire ad festum paschae (Apr. 10). Post pascha vero in Kal. Maii ad terciam vocationem Otto, suorum militum munitus praesidiis, venit ad fratrem suum Wladizlaum in condictam villam, quae dicitur Tinec super monticulos. Ibi tota die de diversis causis concionati, datis et acceptis inter se sacramentis, uti visum est, sunt reconciliati. Sed quoniam idem Otto nobis interdixerat forum in villa Sekir Kostel , quod pater suus et mater pro remedio animarum suarum Deo et sancto Wencezlao nobis famulantibus perpetuo habendum tradiderant, ego missus ex parte fratrum, coram duce et ejus comitibus conquestus sum super Ottone , quod lucernam [Col.0219C] parentum suorum, quam debuerat accendere extinguebat. Et ille, Ego, inquit, lucernum genitorum meorum non extinguo, sed nolo ut in potestate episcopi sit, quod vobis specialiter datum esse scio. Et nunc non episcopo, non alicui personae, sed Deo et sancto Wenceslao vobis famulantibus praedictum forum restituo. Et ita coram duce et ejus comitibus restituto nobis foro, post diem alteram Otto reversus est in Moraviam.34. Item ejusdem anni 3 Idus Julii indicta est generalis sinodus cunctis principibus terrae Boemorum ad curtem Saczcam , quae sita est in medio pratorum. Ad quam similiter Otto vocatus, venit incaute cum paucis, confisus valde de nuper datis inter se et acceptis sacramentis; ubi tercia die,[Col.0220A] jam definitis omnibus negotiis, mane surgens Otto in castris praecipit quaestionariis, ut sint parati cum suis necessariis ad repetendam viam. Ipse vero ascendit in curiam , accepturus a fratre suo licentiam. Quid multis moror? Cur non cicius quod sine mora factum est eloquor ? Ilico ceu ferocissimus leo capitur . Otto velut a mitissimo agno duce Wladizlao. Cui cum sui consiliarii instarent, ut eum lumine privaret: Nequaquam, inquit , assimilabor duci Poloniensi Bolezlao, qui fratrem suum Sbigneu sub fidei sacramentis advocavit dolis, et eum tercia die privavit oculis. Ego autem nolo cum fratre meo perpetuas inire discordias, sed volo castigare eum, ut castigatus resipiscat et cognoscat, atque sui posteri discant, quod terra [Col.0220B] Moravia et ejus dominatores semper Boemorum principis sint sub potestate, sicut avus noster piae memoriae Bracizlaus ordinavit, qui eam primus dominio suo subjugavit . Sed quid fortius forti viro? Ecce vir fortis inter armatas manus Otto tripudiat, et vinculis mancipatus laeta facie et jocundo vultu, quasi ad epulas invitatus ibat , usque dum retruditur urbis Vissegrad in custodiam . Ibi fertur dixisse ad eos qui erant eum observantes per vigilias milites: Assimilantur api linguae mendacis amici, Cujus ab ore fluit mel, cauda sed ultima pungit , Me fore per talem deceptum credite fraudem, [Col.0220C] Sed casus variae fortunae ferre necesse est. Nec facit ista meus frater mihi , sed vir iniquus Sic voluit Wacek, agitur sic judice Prostey . ÊÊÊQuos ego! si vivam; me modo sed reprimam.Post haec tempore non longo, reaequincato firmissimo castro Krivoplat in silva juxta fluvium Msam traditus est ibi Otto armatis militibus ad custodiendum annis fere tribus.35. Eodem anno duce Wladiziao et universa plebe Boemorum cum jocunditate et laeticia sui patroni Wencezlai celebrantibus natalicia (Sept. 28.), nunejus affuit duci qui talia retulit: Vobis hic in tranquillitate et securitate convivantibus, sed fratre tuo Sobezlao et duce Poloniorum Bolezlao terram[Col.0221A] hanc depopulantibus, et populum quasi viles messis acervos diripientibus, ego vix solus aufugi , ut haec nunciarem tibi. Accelerate viam, jam claudite vestra promptuaria, linquite convivia. Mars vocat vos ad praelia, cras aderunt hostium armata mille milia. Qui continuo surgentes de convivio, et celeriter exercitu collecto, occurrunt eis ex ista parte [Col.0222A] amnis Cydlina juxta pagum qui dicitur Lucica . Ast alia de parte ejusdem amnis sine rapinis et sine incendiis ibant incedentes Poloniorum phalanges, quoad usque pervenientes juxta oppidum Oldris applicuerunt ad undam Labe fluminis; inde mittunt ad ducem Wladizlaum dolo dicentes: Non nos hostilia portamus astilia , nec venimus pugnare, sed te fratre cum tuo pacificare. Sin autem nostris monitis adquiescere non vis, cras transibimus flumen, et caetera post haec. Amen.Ad haec dux Wladizlaus paucis respondit: Non erit hoc anno puto pax sine sanguine magno, Ad foedus pacis quia nemo venit in armis. Transibis flumen, post caetea non eit Amen; ÊÊÊFlumen transibis, sed non inpune redibis . Caetera quae dicis faciam, fac caetera quae vis. Et statim male credulus verbis hostium dolosis, cum suis nocte illa transvadantes fluvium ante ortum solis, ex adverso applicuerunt ripis ejusdem fluminis.[Col.0221B] Poloni autem ut viderunt dolos suos profecisse , fecerunt impetum super terram, et eam devastantes incendiis et rapinis, immensa praeda onerati juxta pontes Criucy sunt castra metati. Nostrates autem, quia illa nocte nimis fatigati fuerant, nec tam cito retransvadare poterant, stabant stupefacti.36. Ut autem dux Wladizlaus se dolo deceptum intellexit, et suorum quorundam desides animos ad pugnandum sensit, ira et indignatio et conscia virtus in duce exarsit, et quasi tuba vehemens, quae ad bella milites concitat, ita ejus oratio torpentes suorum mentes excitat: O Boemi, inquit, olim fama terra marique incliti, virtutibus egregii, triumphis exhimii. Nunc vestri tributarii, quibus semper fuistis timori, vobis adhuc spirantibus[Col.0221C] insultant et terram vestram devastant. An vobis tilienses pendent in femore enses? An soli Polonienses habent ferreos enses? Quo vobis adhuc vivere? O sempiternum nobis et nostris posteris dedecus! Ecce Ceres vestra favillat, Lares vestri usque ad nubila fumigant, Vulcanus tota terrae in superficie furit, et tamen adhuc corda vestra gelidiora glacie non urit? Aut si cor vestrum tabescit, saltem stomachus, qui zelo jam fame languescit , cur zelo justiciae non exardescit? An non movet vos femineus planctus et ululatus,Qui raucis clamoribus ardua sydera tangit?[Col.0222B] Quis lactentium singultus aut praegnantis gemitus sive uxoris raptae a paganis non amaro corae percipit? Quis temperet se a lacrimis, cum infantes suos seu agnellos vagientes interfici aut matris ab ubere viderit abjici? Atqui minus dolendum esset, si non a minus dignis illatus dolor ista fuisset. Certe si tria tantummodo scuta habeam, non intermittam hodie ancipitem fortunam belli intemptatam. Moxque ipse dux et totus simul exercitus, sicut unusquisque stabat in ripa, jam non quaerunt vada, sed sine ordine prosiliunt et transnatant aquam , optant mori pro patria. Viros dabat eis dolor et illata injuria, festinant quoquo modo possent, etiam vitae suae per dispendium, inimicorum laetum disturbare triumphum. Sed dux saepe dictus Poloniae postera die transiens rivulum [Col.0222C] Trutinam , quia his non ubique est pervius, jussit cum praeda suos et quosque debiles praecedere. Ipse vero in loco ad pugnam sibi apto cum expeditis equitibus pro defensione suorum stetit repugnare paratus. Haec ita fieri cernens Detrich , filius Busa , cujus supra saepe mentionem fecimus, secedens in unum locum cum his qui suo lateri adhaerebant militibus, dixit ad eos: Fratres mei et commilitones, quicunque pavidam aut mori timidam habet aliquam in suo carunculam corpore , necesse est ut eam prius aut abscidat, aut [Col.0223A] nunc ab agmine nostro discedat . Nam vilior est alga maris, qui nescit quam pulchrum sit mori in armis. Quorum ut vidit animos ad pugnam alacres, erant enim fere centum milites, velut lupus qui quaerit clam ex latibulo irrumpere gregem, ita ille de inproviso impetu cum magno ex nudo latere irruit in hostes. Ubi fere mille prostratis adversariis, fertur ut rabida tigris praedictus miles in confertissimos hostium cuneos, et eos a dextris et a sinistris obstantes, quasi spicas tenerae segetis, acuto metit gladio, donec immani vi telorum obrutus cecidit super ingentem occisorum struem. Boemi vero, qui in adversa fronte Martis pugnaverunt, heu! insueta lapsi fuga, terga dederunt. Sobezlau cum Polonis infausta, quia plus quam [Col.0223B] civili, potitus est victoria. Facta est autem haec strages 8 Idus Octobris, in qua Nosizlav et Drisicray fratres , filii Lubomir , et alii quam plurimi ceciderunt.37. Anno dominicae incarnationis 1111 regina Svatava inter natos suos satagente, et episcopo Hermanno mediante, atque Wacek palatino comite, licet contra suam salutem id favente , dux Wladizlaus fratrem suum Sobieslaw revocavit de Polonia, et dedit ei civitatem Satec cum omni ad eam pertinente provincia.38. Anno dominicae incarnationis 1112 regum antiquorum juxta statutum , regis Heinrici quarti ad nutum dux Wladizlaus nepotem suum, Bracizlai filium et aequivocum, cum armata 300[Col.0223C] clypeis legione misit Romam . Sed quoniam jam rex longe antea praecesserat, praedictus puer cum suis transiens Bawariae alpes, invenit regem in urbe Werona, ibique cum eo celebravit pentecosten (Mai. 21). In Augusto autem mense intravit rex Romam cum ingenti multitudine diversarum nationum atque linguarum, accepturus imperiales fasces juxta morem regum . Et quia idem rex olim surrexerat in suum patrem, idcirco Paschalis papa judicans eum infamem, nolebat ejus implere voluntatem; quem rex ilico jussit capi, et adacto ense jugulo coepit mortem minari. At ille timens mori, consensit ejus voluntati, atque tercia die adinvicem pacificati, tocius Romani populi [Col.0224A] et cleri favorabili acclamatione imperator augustus vocatur et ordinatur . Altera autem die novus imperator tanta mittit apostolico dona , ut pro sui magnitudine humanae crederentur sufficere cupiditati. His ita peractis reversus est imperator in Bawariam, et nostrates ad suam incolomes rediere patriam.39. Anno dominicae incarnationis 1113 quibusdam hominibus qui vana et incerta libentius referunt, relatum est Sobezlao, quod frater suus, dux Wladizlaus, vellet eum capere, id suggerente et consiliante contra eum Wacek comite. Quibus ille respondit: Aut ego moriar, aut qui talia molitur prius morietur quam ego capiar. Et unde rem relatam magis opinaretur veram esse, eadem hora[Col.0224B] venit nuncius vocans eum fratris ad curiam. Qui accipiens fere trecentos milites, adit fratris curtem cum paucis, caeteros non longius quam unius stadii spacio fecit stare cum armis. Ubi fratre salutato et prandio sumpto dux praecessit, praecipiens fratri suo ut eum sequeretur ad civitatem Wissegrad. Non enim longe, sed quasi 10 stadiis distabant ab urbe. Tunc Sobezlaus mittens rogat Wacek comitem, quo per viam simul gradientes sermocinarentur adinvicem. Quo facto, parum per viam sermone communicato, ex utroque latere atque post tergum Wacek comiti incauto et innocenti Rumpunt fatifero praecordia vumere terno, [Col.0224C] Mense quater denas Quintili intrante Kalendas.Statimque Sobeslau reversus ad suos, tenuit viam volens per Zribiam transire in Poloniam, valde enim timuit fratris sui praesentiam. Cumque transisset silvam, occurrit ei Erkembertus , praefectus de castro Donin, fallacis Sribiae plenus versutiis, fingens multa amicabiliter pollicetur ei, quod caesaris per gratiam omnem suam obtineret justiciam, si ad ejus perveniret praesentiam, atque supplex invitat eum dolis, quatenus cum paucis secum ad convescendum ascenderet in oppidum; erat enim ea tempestate praedictum castrum caesaris sub potestate. Mox inter prandendum, armata manu adhibita, super hospitem clausit [Col.0225A] ostium, et post paucos dies vinculatum mittit versus Saxoniam in quoddam firmissimum castrum, nomine . . . . , tradens eum suo clerico, nomine Woudalrico , ad custodiendum. Videntes autem miliciae contubernales dominum suum fraude captum, diffugiunt alii in Poloniam, alii reversi sunt in Boemiam.Post unum mensem, sed Christi per pietatem, Sobeslau ab eodem clerico noctu sic absolvitur. Superioris domus inter cancellos ad columnam fune ligata dimissus est per murum in sporta, atque per eandem funem praedictus clericus similiter dilapsus, cum quodam milite Counrado, filio Rivin , qui etiam et ipse conscius facti eadem nocte sub murum adhibuerat equos, et, sicut[Col.0225B] avicula emissa de cavea fugit et repetit silvam, ita illi lapsi celeri fuga tendunt in Poloniam.Eodem anno mense Decembri dux Wladizlaus fratrem suum Ottonem solvit a vinculis, et quam olim post obitum fratris sui Zuatopluk habuerat, reddidit ei dimidiam tocius Moraviae cum suis civitatibus provinciam.40. Anno dominicae incarnationis 1114 mense Maio, jubente domno Ottone, Prostey et ejus gener, qui cognominabatur lenis Wacek, de quibus supra diximus , ambo privati sunt lumine .Eodem anno Sobezlau quibusdam Polonis secum assumptis veniens ad castrum Kladsco , temptat precibus et promissionibus multis, quo sibi[Col.0225C] cives aperirent portas urbis. Quibus non consentientibus, sed viriliter resistentibus, juvenis praedictus ira inflammatus succendit palacium quod prope murum situm erat. Vento autem incumbente ex adverso, inflammata sunt propugnacula in summitate turris, quae forte in antemurali stabant propinqua muris. Unde urbani valde turbati, jam desperantes saluti, rogant pacificam dari dextram pro vita tantummodo incolomi et singulari. Quibus concessa pace vix periculum mortis evadentibus, combusta et funditus est eversa civitas tota.41. Anno dominicae incarnationis 1115, mense[Col.0226A] Januario dux Poloniorum Bolezlaus avunculo suo Wladizlao praecarias mittit litteras, scriptas in haec verba: Si valuerint penes te preces meae, et obtinuerint fratri tuo germano Sobezlao locum indulgentiae, credo quod firmum sit et stabile nostrae pacis vinculum et amiciciae. Nam si pro inimicis te exorarem, certe deberes facere, quanto magis nunc liceat mihi intercedere, ut sitis concordes, quos mater sub uno corde portavit ventre? Equidem sancto Petro sciscitanti utrum fratri dimittat septies in die peccanti, dictum est a Domino: ÇNon usque sepcies, sed usque septuagies sepcies (Matth. XVIII, 22).È Ergo hoc exemplo inbuimur, ut fratribus nostris tociens indulgeamus quot illi in nos non possint peccare vicibus. [Col.0226B] His exemplis et precibus dux Wladizlaus compulsus, immo innata sibi super fratre suo commotus pietate, mense Marcio iterum pristinam revocat eum ad gratiam, et dat ei civitatem Gradec et totam circa adjacentem cum quatuor castellis provinciam. Ejusdem anni mense Julio dux Wladizlaus et fratres ejus Otto et Sobezlau juxta fluenta amnis Nizam cum duce Poloniorum Bolezlau indictum conveniunt ad placitum, atque inter se datis et acceptis sacramentis confirmant foedera pacis. Altera autem die inmensis muneribus mutuatim adinvicem oblatis, hylares ad proprios remeant lares. Interea Wdalrico , ducis Cuonradi filio, inevitabili fato e medio sublato , fratre vero ejus juniore Lutoldo olim antea similiter [Col.0226C] ab hac luce subtracto, filiis autem illorum adhuc aetate parvulis, dux Wladizlaus germano suo Sobezlao dat totam illam cum suis civitatibus provinciam , quam quondam pater praedictorum fratrum Cuonradus habuerat.42. Anno dominicae incarnationis 1116, Ungara gens viribus ingens, opibus pollens, armis bellicis praepotens , et cum quovis rege terrarum pugnare sufficiens, regis sui Colomanni post obitum principes ejus mittunt ad ducem Wladizlaum, quatenus cum rege novello nomine Stephano renovaret et corroboraret antiquam pacem et amiciciam. Quorum dux voluntati adquiescens,[Col.0227A] ea quae pacis sunt se facturum spopondit . Ventum erat Olzavam ad rivulum, qui tam Pannoniae quam Moraviae dirimit regnum. Et jam Ungara gens innumerabilis, velut harena maris aut pluviae stillae , in campo Lucsco totam superficiem terrae cooperuerant sicut locustae; dux autem alia ex parte praedicti amnis metatus est castra. Sed, sicut ait scriptura, Vae terrae, cujus est puer rex (Eccle. X, 16), principes ejus per innatam sibi superbiam aberrantes, ad pacifica ducis verba remittunt responsa magis rixam provocantia quam pacis osculum ferentia; unde dux illa die ad placitum distulit ire. Illi autem hoc indigne ferentes et aliter fieri suspicantes, tres armatas quas vocant hospitum legiones jubent extra castra [Col.0227B] ire et pro defensione sua stare ex adversa parte amnis. Dux autem aestimans eos ad pugnam prorumpere, jussit suos arma capere , et cicius dicto contra eos terminalem transiliunt amnem. Mox inopina et inprosperata nec praecogitata atrox et cruenta conseritur pugna, in qua filius Sdan , cujus supra meminimus, nomine lurik , praefectus urbis Satec, miles acerrimus, cum aliis ejusdem civitatis proceribus acriter pugnando occubuit 3 Idus mense Maio . Ast aliis terga vertentibus etiam ipse dux est in fugam compulsus . Otto autem et Sobezlau, habentes robustas quatuor phalangas , et totidem de Boemis fortes accipientes cohortes , circuierunt monticulum qui eos forte dirimebat, et repente [Col.0227C] irruerunt magno impetu super Ungarorum castra, ubi rex et sui proceres cum episcopis, nihil scientes de pugna quae facta fuerat, sedebant et bibebant et epulabantur splendide. Quid multa? Nisi archiepiscopus Laurentius cum rege cicius aufugisset, nec ipse periculum mortis evasisset. Certe tot nobiles et ignobiles ibi interierunt Ungari , quot nec tempore sancti Oudalrici juxta fluvium Leh interisse referuntur . Illae autem quas praediximus hospitum legiones, quae etiam contra nostrum ducem bello praevaluerant, revertentes a caede, ut viderunt suos profugatos, alios coacervatim [Col.0228A] prostratos et hostes in castris tripudiantes , turpem inierunt fugam. Quos ut a longe aspexere in castris regis---jam enim ultra pontem Belim posita erant castra in campis,---aestimantes hostiles acies adhuc se insequi, multo plures submersi sunt in flumine Wag prae timore fugientes. Nostrates autem potiti victoria, in castris eorum nocte illa figunt tentoria, diripiunt milites Ungaricas gazas, scilicet ambicisaom in vasis aureis et argenteis habundantiam,Inque suos vulgus bona caetera distrahit usus.43. Anno dominicae incarnationis 1117, 3 Nonas Januarii , quinta existente feria, hora jam vespertinali, terrae motus factus est magnus, sed multo major in partibus Longobardiae. Nam uti, fama[Col.0228B] referente percepimus, multa ibi aedificia ceciderunt, multa castella sunt diruta, multa monasteria sive delubra corruerunt et multos homines oppresserunt. Eodem anno, Rerum cunctarum comes indimota mearum, Bis Februi quinis obiit Bozetecha Kalendis.Similiter eodem anno et semper regnante domino nostro Jesu Christo, cujus in manu corda sunt regum, quo etiam clementer inspirante, dux Wladizlaus recordatus est fratris sui Borivoy , cujus humilitatem jam Dominus prospectans arcis de throno ethere , misertus erat afflictionis ejus et miseriae, et quia cui Deus miseretur homo non potest non misereri, statim praedictus dux[Col.0228C] jam nutu instinctus divino et Hermanni episcopi faciens omnia consilio , mittit et revocat mense Decembri fratrem suum Borivoy de exilio, et satisfaciens sibi ac semetipsum ejus submittens dominio, iterum collocat eum in principali solio. O mira ducis benignitas, sed magis admiranda aequanimitas, quem nec secularis delectat dignitas, nec contristat posita honoris sublimitas! Juvit sumpta ducem, juvit dimissa potestas. Talia quis unquam audivit, dic rogo, facta?Utinam haec audiret Colomannus rex Pannonicus, si viveret! qui metuens ne germanus suus Almus [Col.0229A] post eum regnaret, ipsum et filium ejus mentula privavit et lumine . Borivoy autem non immemor accepti beneficii, dat fratri suo dimidiam sui ducatus partem, quae sita ultra fluvium Labe tendit ad aquilonem, eratque fratri suo licet juniori in omnibus obediens, et semper eum praeveniens nichil sine suo consilio gessit.44. Anno dominicae incarnationis 1118, mense Septembri tanta fuit inundatio aquarum , quantam non reor fuisse post diluvium in orbe terrarum. Nam noster ille fluvius Wlitava repente praeceps erumpens de alveo, ah! quot villas, quot in hoc suburbio domus , casas et ecclesias suo impetu rapuit! Aliis namque temporibus tametsi hoc raro[Col.0229B] evenit ut unda alluens vix tabulata pontis tangeret, haec autem inundatio altius quam 10 ulnis super pontem excrevit.45. Anno dominicae incarnationis 1119, 3. Kal. Augusti, feria vero quarta, cum esset jam inclinata dies, ventus vehemens, immo ipse Satan in turbine ab australi plaga repente irruens super solarium ducis in urbe Wissegrad, antiquum murum et eo firmissimum funditus snbvertit. Et inde magis est admirandum, ex utraque parte anteriori et posteriori integra et inconcussa manente, medietas palacii solotenus est eruta, et cicius quam tu festucam frangeres, trabes inferiores et superiores simul cum ipsa domo impetus venti fregit in frusta et dispersit . Fuit autem haec tempestas[Col.0229C] adeo valida, ut quacunque parte incubuit, hujus terrae silvas et arbores plantatas et caetera sibi obstantia suo impetu prostravit.46. Anno dominicae incarnationis 1120. ??Nunc, mea Musa, tuum digito compesce labellum. ?Si bene docta sapis, caveas ne vera loquaris, ?Ut mecum sapias, breviter solummodo dicas: ?Est Borivoy rursus regni de culmine pulsus. ?Augusti quarta post Idus sunt ea facta.47. Anno dominicae incarnationis 1121, nimis attenuatae sunt segetes propter nimiam siccitatem, quae fuit per tres continuos menses, Marcium scilicet et Aprilem atque Maium.Eodem anno dux Wladizlaus reaedificavit[Col.0230A] oppidum Donin , similiter et Podwin astrum, quod est in Moravia situm infra havium Zuratka .48. Eodem anno quidam ex Teutonicis infra terminos Boemorum in silva, ad quam itur per villam Bela, in praerupta rupe aedificant castrum. Quod audiens dux Wladizlaus acceptis tribus scaris ex electis militibus, repente ex improviso irruens obtinuit castrum , ubi in primo accessu missis de muro sagittis vulnerati sunt, non tamen ad mortem, duo milites ducis, Oudalricus filius Wacemil et Olen filius Borsa. Illos autem Teutonicos, qui erant in castro capti, nisi comes Albertus superveniens multis precibus et innata sibi sagacitate liberasset, procul dubio jam dux[Col.0230B] in eadem silva omnes suspendi jusserat.Ejusdem anni fuit hiemps nimis ventosa et calida et aquarum inundatio magna.49. Anno dominicae incarnationis 1122, 9 Kal. Aprilis, fuit eclipsis lunae media nocte, qua Judaicum erat pascha . Eodem anno ??Vir sacer Hermanus, doctrinae lumine clarus, ?Ter subiit quinis Octobris fata Kalendis ,?dominica jam illucescente die in festo sancti Lantberti episcopi et martiris, cujus dum vixit festum devotissime coluit, quia Trajectensi vico et ex eadem Lothrinia ortus fuit prosapia. Hic nonam vicem sedis pontificalis gerens, rexit hanc ecclesiam annis 22, mensibus 6, diebus 17 . Erat enim spectabilis, incognitis formidabilis, domesticis[Col.0230C] affabilis, morum qualitate incomparabilis, lucerna lucens in mundo et ardens, nec sub modio sed super candelabrum posita, illuminabat corda non credentium verbo doctrinae et exemplo, de cujus et aliis probis actibus, licet plura relatu digna eniteant, tamen ea intacta relinquimus propter instantis temporis homines, qui nichil boni ipsi operantes, aliorum benefacta credere audita renuunt. Verumtamen non videatur esse absurdum, si praepostero ordine referamus, quae antea referre debuimus. Nam praedictus praesul cum suam aegritudinem invalescere sentiret, et paucos familiares circa lectum astare videret , ingemuit et ait: Secretum meum mihi, secretum mihi, ve mihi ! et obticuit. [Col.0231A] Illi autem stabant stupefacti , et intuebantur vultus suos adinvicem taciti. Et paulo post iterum praesul aperuit os suum et inquit: Olim debueram, cum sanus fueram, haec fari stando in ambone quae nunc compellor fateri jam spiritus mei in agone. Fateor enim quia ego peccator compeccantes de peccato suo non redargui, et petentes inique agentes et delinquentes non solum honoravi, verum etiam amavi, quos increpare, et si non obedirent, excommunicare debui. Postquam enim occubuit Bracizlaus junior , quo nec fuit nec erit dux melior, hac in terra floruit iniquitas, germinavit superbia, pululavit fraus, dolus et injusticia, et ego semper dolens dolui, quod mihi cum bono duce non licuit mori. Vae mihi ! quia silui, quia [Col.0231B] apostatricem gentem non revocavi, nec in gladio anathematis pro Christo dimicavi; sed me ipsum et populum christianum passus sum per tactum manus cum gente non sancta pollui, sicut scriptum est: ÇQui tangit inmunda inmundus erit (Levit. XXII, 4), et Çqui tetigerit picem, inquinabitur ab ea (Eccli. XIII, 1),È aut Çquae conventio Christi ad Belial?È (II Cor. VI, 15.) Apostatricem gentem dico Judeos, qui per nostram negligentiam post baptismum relapsi sunt in judaismum. Unde valde timeo ne Christus mihi hoc objiciat, et inferiorem me projiciat in orcum. Nam hujus intempesta noctis vox mihi audita est dicens: ÇTu non ascendisti ex adverso, nec obposuisti murum pro domo Israel, ut stares in praelio in die Domini; et gregem dominicum non auro, non argento, verum [Col.0231C] Christi precioso sanguine redemptum, per unam morbidam oviculam passus es contaminari et a coelesti regno exterminari.È Heu mihi misero! qualem me esse vellem, quam diversum ab illo qualis olim eram, et nunc ipsemet mihi displiceo, quia parum boni me fecisse video. Dixerat, et statim, ut supra retulimus, Spiritus in vacuas fugiens evanuit auras . Post hunc Megnardus fit praesul in ordine denus.50. Eodem anno mense Marcio comes Bznata de Jerosolimis simul et de Galicia rediit, et ejusdem anni 17 Kal. Novembris obiit. Item in eodem anno mel et vindemia pleno cornu habundavit et segetes satis creverant, sed in aristis granum[Col.0232A] non redundavit. Hunc annum secuta est hyemps calida, unde in sequenti aestate caruimus custodita glacie.51. Anno dominicae incarnationis 1123, mense Marcio comes Dlugomil et Gumpreht et Gilbertus et Heinricus qui et Sdic , et cum eis alii Hierosolimam perrexerunt , ex quibus quidam mense Novembri redierunt, quidam ibi interierunt. Nam comes Dlugomil jam in revertendo 8 Idus Julii obiit; similiter et Bertholdus cliens Heinrici, filii mei, 8 Idus Augusti moritur . Impedior lacrimis nec possum promere scriptis, Quis furor unanimes aut quae discordia fratres Ceu geminos apros in diram compulit iram,[Col.0232B] Nam dux Wladizlaus inmani motus ira, contra fratrem suum Sobezlaum mense Marcio movit arma, et eum cum suis omnibus expulit de Moravia, et reddidit Conrado filio Lutoldi haereditatem suam . Partem autem quartam illius regni, quam habuit tetrarcha Oudalricus , frater supradicti Lutoldi, addidit Ottoni, Suatopluk ducis fratri. Sobizlav autem fugiens a facie sui germani, adiit imperatorem in Maguntia urbe , sed parum sua profecerunt negotia, quia sine pecunia apud omnes reges vanae sunt cujuspiam preces, et legum obmutescit justicia. Tunc veluti lupus, qui inhians invadit gregem, et frustra captans cum nil prehendit , submittens caudam repetit silvam , sic Sobezlaus apud caesarem infecta causa tendit ad Wicpertum, [Col.0232C] et apud eum per septem menses conversatus est . Deinde mense Novembri transiit in Poloniam; quem dux Bolezlaus honeste in sua recepit, conjugem autem ejus Almuse, ducis gnatam , Stephanus rex Pannonicus gratanter recepit, recognoscens cognatam suam.Item in quadragesima fere per universum orbem aeriae potestates quasi plurimae stellae, etsi non ceciderunt, visae sunt tamen cecidisse in terram, huic simile Dominus dicit in evangelio: Videbam Satanam, quasi fulgur de coelo cadentem (Luc. X, 18).52. Eodem anno maxima fuit ubertas tam autumno quam vere seminatis in frugibus, nisi quod grando[Col.0233A] locis nocuit in pluribus; mel autem in campestribus fuit habunde, in silvestribus locis minime. Hiemps aspera fuit nimis et nivosa. Jamque eodem vergente anno , marchionis Dedii extrema stirpe fato extirpata , imperator quartus Heinricus praedicti Dedii marchionatum putans haerede desolatum, dederat Wicperti sub potenciam. Sed erat in Saxonia quidam nomine Conradus , ex tribu ejusdem Dedii natus, ad cujus, manus jure pertinebat ille marchionatus; unde dux Lutera et alii Saxones valde indignantes contra imperatorem, susceperunt bellum adversus Wicpertum.53. Hisdem diebus dux Wladizlaus et Otto, sicut praeceperat eis imperator, tam Boemiae quam Moraviae[Col.0233B] coadunato exercitu transeuntes silvam, metati sunt castra ultra oppidum Guozdec ex adverso praedicti ducis. Praesul autem Maguntinus et comes Wicpertus citra fluvium Mlidava stabant gravi cum multitudine armata; Saxones autem positi castra in medio dirimebant eos, nec sinebant insimul coire adversarios suos . Tunc dux Boemiae et Otto miserunt ad Saxones dicentes: Non nos per superbiam contra vos sumpsimus arma, sed jussu imperatoris venimus in auxilium Maguntino archiepiscopo et Wicperto comiti. Sed, quoniam hii non assunt, qui adesse et primam committere pugnam debuerant, vos tantummodo cedite nobis loco, ut habeamus occasionem revertendi , videlicet et vos cessisse, et nos stetisse [Col.0233C] et expectasse eos in condicto loco. Ad haec Lutera dux respondit dicens: Miror vos prudentes viros apertos non deprehendere animo dolos, quibus inducti frustra contra nos movistis arma innocuos. An ulla putatis carere dolis consilia Maguntini archipraesulis Adalberti? An nondum ejus Atticam prudentiam satis experti estis? Sic , sic notus est vobis Wicpertus, alter Ulixes , qui circa ejusdem praesulis callipodium informatus est. Cur ipsi non veniunt, nos ut salutent qui libenter eos resalutant? [Col.0234A] Sed tuclus est a longe expectare, quam manu committere bellum, et alterius incommodo suum comparare commodum. Certe, quivis lippis potest perspicere oculis , quid ipsi machinantur suis dolis. Sciunt enim et bene sapiunt, quia, si vos vincitis, quod non sine magno vestri dampno dabitur vincere Saxones ; sin autem vobis potenter praevalere poterimus, Boemiam suis defensoribus viduatam facilius invadere quibunt. Hoc vult imperator, hoc praesul Maguntinus consiliatur . Sic semper vester gener Wicpertus Boemis amicatur. Nam germanus suus Sobezlaus, quem nuper Wicpertus ob voluntatem tuam dolo abegit in Poloniam, nisi cito ad eundem Wicpertum revertatur, amplius mihi non credatur. Nos autem [Col.0234B] sciatis magis paratos congredi praelio quam vobis cedere loco. His auditis male creduli verbis dolo compositis Boemi, depopulata regione quae est circa urbem Misen, reversi sunt ad propria, sole morante in 15 Sagittarii parte (Nov. 24).54. Anno dominicae incarnationis 1124, 2. Idus Februarii Hermannus, frater Willalmi, et Lutobor , filius Martini, perrexerunt Hierosolimam. Eodem anno . ??Dux Borivoy Nonis bis binis mense Plutonis , ?Exul in Ungaria carnis compage soluta , ?Ad Christum migrat pura quem mente colebat, ?Cum quo nunc ampla coeli laetatur in aula. ?Hujus post omnes vitae mundique labores, ?Exul ter quinis quos degens pertulit annis, [Col.0234C] Et quibus est passus bis ternos carcere clausus, Bis sublimatus solio, cur bis reprobatus Non mihi rimari fas est vel talia fari; Scit qui cuncta creat Deus atque creata gubernat. Qui legit haec dicat: Borivoy dux nunc ibi vivat , Est ubi sanctarum pars et requies animarum Sepultus est autem in Praga metropoli, anno tunc labenti bissextili pridie Idus Marcii, ad principalem ecclesiam sanctorum martirum Viti, Wencezlay [Col.0235A] atque Adalberti in cripta sancti Martini episcopi et confessoris .55. Item ejusdem anni in quadragesima, 9 Kal. Aprilis, praesul Megnardus casu reperiens in sacrario ossa Podiwin condit humi in capella, quae est sub turre inter altare sancti Nicolay episcopi et confessoris et tumulum Gebeardi episcopi. Hic fuit cliens et individuus comes in labore et aerumpna sancti Wencezlai martiris, de cujus actibus in vita ipsius sancti satis declaratur scire volentibus. Tempore enim suo Severus sextus hujus sedis episcopus ampliorem dilatans capellam, circa sacram praedicti patroni tumbam ossa praedicti clientis effodiens, quia aliter non poterat fundari murus, et collocans ea in sarcophago,[Col.0235B] posuerat in camera, ubi ecclesiastica servabantur xenia. Item 8. Idus Aprilis in die paschae caesar Heinricus quartus mittens epistolas ad omnes regni sui principes et episcopos, praecepit, quatenus omni occasione postposita 4 Non. Maii in urbe Bamberch ad suam coadunarentur curiam .56. Interea Sobezlau, nostri ducis frater, linquens Poloniam, tenuit cum suis omnibus viam ad ducem Saxoniae Luteram , sperans tanti viri consilio simul et auxilio potiri. A quo honorifice suscipitur hospicio, et optato suae spei potitur solatio. Nam praedictus dux, ut cognovit principem Boemiae regali interesse curiae , misit legatum cum hospite suo ad caesarem dicens: Regiae potestati et imperatoriae dignitati congruit, patientibus[Col.0235C] injuriam clementer subvenire, et eam facientibus justiciae rigore regaliter obviare . Cujus gratiae experimentum et principalis censurae nobis et cunctis gentibus dabitis documentum, si huic innocenti viro et injuriam pacienti Sobezlao justiciam faciens, fratri suo eum reconcilies. Unde caesar valde indignatus, respiciens ad omnem coetum suum dixit : Satis pro imperio iste locutus est marchio; ipse nobis facit injuriam, et ulcisci poscit injuriam. Nam si mihi congruit, ut ipse fatetur, [Col.0236A] alienas ulcisci injurias, cur non prius ulciscar meas? Aut quaenam major potest esse injuria, quam quod ipse vocatus non venit ad nostra concilia? Ergo quemcunque zelus justiciae et haec mordet injuria, spondeat nunc fidem super sacra plenaria, quod sua tollat arma, et sequatur me post festum sancti Jacobi apostoli (Jul. 25) in Saxoniam. Assenciunt omnes et collaudant principes, atque conjurant bellum adversus Saxones secundum edictum caesaris. Hisdem diebus moritur gener Wratizlai regis Wicbertus, de quo supra satis meminimus . Videns autem Sobezlav, quia fortuna et regis censum magis juvat fratrem suum majorem natu, vertit iter ad Wiperti natum , quo consolaretur de obitu sui patris suum per sororem cognatum, [Col.0236B] et exinde misit ad Poloniae principem Stephanum comitem: per hunc enim sua omnia disponebat consilia. Qui, cum transiret silvam quae est inter Saxoniam et Poloniam, incidit in armatas latronum manus. Qui a longe stantes inquiunt ad eos: Parcimus et miserescimus vobis atque concedimus vitam, ite vestram cum pace viam; equos autem et omnia quae portatis linquite nobis, neque enim pauci multis resistere aut fugere quitis. Quibus Stephanus imperterritus: Parvum, inquit, date nobis spacium inire consilium. Illis autem concedentibus, dixit comes: O fratres et o socii, ultimae jam sortis ne timeatis casum fortunae mortis, quisnam nobis suum franget panem versis in fugam turpem? Aut post continuatam turpiter vitam [Col.0236C] quis nobis tribuet necessaria vitae? Et utrum hanc barbari nobis concedant ignoramus. Heu frustra sero poenitebit nos non occubuisse viriliter, cum diversis poenis affectos, hunc naribus truncatum, alterum oculis privatum, dabunt nos in parabolam et fabulam cunctis gentibus. At illi unanimiter inquiunt: Moriamur, moriamur; sed videamus ne inulti moriamur. Quos ut viderunt pagani magis ad pugnam quam in fugam aptare arma, repente irruunt super eos. Fit monstruosa pugna inter [Col.0237A] quinque ancilia et quinquaginta fortium scuta. Presbiter autem ex eis, cui animas suas commendaverant, habens arcum et faretram, fugit; quem unus ex latronibus, videns virum inhermem, insequitur fugientem. At ille non valens evadere, misit retro sagittam, et percussit equum in mediam frontem, ceciditque equus et ascensor ejus retro. Sicque solus presbiter evasit, et nunciavit in urbe Glogov quae facta fuerant. Praefectus autem illius urbis nomine Nozizlav , cum multis accelerans illuc armatis, invenit Stephanum semivivum in media aqua Bobr super frutices haerentem---nam barbari, ut viderunt multos de suis interfectos et alios vulneratos, irati valde praecipitaverunt eum in praedictum fluvium---; [Col.0237B] quem praefatus praefectus suscipiens et ejus socios adhuc semivivos tulit in castrum suum, ibique Stephanus in Kal. Junii dominica die moritur. Sobezlau autem hisdem temporibus apud Wicperti filium morabatur, quia post obitum patris sui praedictus puer atrociter ab inimicis undique coartabatur.Eodem anno mense Julio dux Wladizlaus natam suam primogenitam nomine Suatavam , cum magno muliebri cultu et nimio census apparatu, dat nuptum cuidam inter Bavaros primates famosissimo viro nomine Fridrico .57. Eodem anno Christi Dei virtus et Dei sapientia, cuncta suo nutu gubernans subsistencia, hanc terrulam dignatus est sua eruere clemencia[Col.0237C] a laqueo Satanae et ejus filii Jacobi Apellae . Cujus picea dextra quaecunque tetigerit, inquinat, et oris anelitus, ceu basilisci foetidus, quos afflat, necat ; de quo etiam plurimi testantur veridici homines, quod saepe visus sit Sathan in humana effigie ejus lateri adhaerere atque sua obsequia exhibere. Unde eum in tantam suis artibus extulit audaciam, immo demenciam ut excedens suum modum tam sceleratissimus [Col.0238A] homo post ducem vicedomini fungeretur officio; quod erat magnum cahos christiano populo. Hic idem post baptisma factus apostata, altare quod erat aedificatum et consecratum in sinagoga eorum in nocte destruxit, et sumens sacras reliquias, non est veritus eas in suam mittere cloacam. Hunc talem sacrilegum atque maleficium dux Deo plenus Wladizlaus, zelum Christi zelans , 11 Kal. Augusti tenuit atque sub arta jussit eum constringi custodia. Ah ! quantum de mammona iniquitatis ex domo ejusdem subplantatoris sublatum est et in fiscum ducis redactum! Praeterea sui compares in scelere Judei, ne praedictus manzer capite plecteretur, tria milia argenti et centum auri libras composuerunt duci . Quod [Col.0238B] autem dux, gratia Dei instinctus, chistiana mancipia ab omnibus Judeis redemit, et ut nullus ultra christianus serviret eis , interdixit, amen, amen, inquam; quicquid unquam deliquit, totum in hoc laudabili facto delevit et nomen sibi aeternum ascivit, O Christi famula pia Magdalena Maria, Semper devota tibi promit plebs sua vota,quoniam in tuo festo eruta est ab hoste infesto. Item eodem anno 3 Idus Augusti 11 hora diei solis eclypsis fuit, et secuta est maxima pestilentia boum ovium atque suum; apes multae interierunt, penuria mellis fuit nimia. Segetes autumnales defuerunt simul et vernales, praeter solum milium et pisam.Eodem anno dux Wladizlaus, vir praeclarus et[Col.0238C] venerandus, natale Domini (Dec. 25) et epiphaniam (Jan. 6) in villa Stebecna celebravit. Deinde, quoniam infirmabatur, transfert se in urbem Wissegrad, ibique ad suum obitum mansit. Ejusdem hiemis intrante vere vehementissimi incubuerunt venti per totam lunationem mensis Marcii .58. Anno dominicae incarnationis 1125. Sobezlau audiens fratrem suum graviter infirmari, inito consilio amicorum salubri, immo sic jam disponente[Col.0239A] Dei nutu, cum omni suo comitatu de Saxonia rediit, et 4 Nonas Februarii prope urbem Pragam in silva, quae est circa coenobium Brevnov , noctu applicuerat. Latet causa, quid ipse hac in re faciendum disposuerat; neque enim tantae indolis heros tam temere hanc terram intrasset, si non aliqui ex comitibus extitissent, quorum consilio id, ut reor, egerat. Namque eadem nocte retro pedem torquens, huc et illuc, nunc per silvas, modo per villas latenter circuibat terram, nemini vim inferens aliquam, sed semper fratris sui quaeritans gratiam. Omnes quidem Boemi primi et secundi ordinis eum diligebant et ejus parti favebant, sola autem ductrix et pauci cum ea adjuvabant Ottonem. Qui, quoniam sororem ejus sibi copularat [Col.0239B] , omnibus modis nitebatur, quo post virum suum Otto potiretur solio. Ducis autem magis magisque invalescens morbus nimis ejus exhauriebat corpus. Inter haec primates terrae conturbati ceu pisces in turbida aqua, incerti dum mente titubarent consternati, regina Suatava mater ducis praemonita et instructa Sobezlai ab amicis venit, ut visitaret filium suum, et sic locuta est ad eum: Mater ego tua cum sim et regina, supplex et timida ad tua venio genua, et quibus te tenerum excepi, pro fratre tuo coram te jam tremulis procumbo genibus. Nec enim ea quae jure possint negari peto, sed quae sunt et Deo placita et hominibus accepta. Placet enim Deo, sicut ipse dixit: ÇHonora patrem tuum et matremÈ, ut meas aniles placide [Col.0239C] suscipias preces, et hanc rugosam lacrimisque obortam precor ne confundas faciem. Liceat mihi vetulae matri apud filium suum impetrare quod rogat et postulat prostratus laon universus Boemiae, liceat mihi decrepitae vos videre pacatos, quos pari conditione ex meo utero generatos video, gratia Dei, bene educatos. Contingat mihi aniculae cito moriturae non prius mori , quam huic incomparabili meo Deus conferat solamen moerori. Merito quidem moereo , quia fera Herinis hac in terra regnat, et vos fratres, olim unanimes, nunc in praelia armat . Quis enim ignorat, quod camisia propior sit corpori [Col.0240A] quam tunica? Natura quippe quae fecit propinquiorem genitura, facit ut sit suis propicior et in omni rerum procurata. Ille autem, ille quem tibi fratrem facis, et cui modo tuae sobolis et carae conjugis curam injungis et in tutelam committis, crede mihi matri, ipse primus erit eis in laqueum et in foveam et in scandalum. Iste autem quem a te elongas et quasi alienum reputas, cum sit tuus germanus, multo clemencior in tuos erit, quam tui patrui natus, cui post te decernis paterni solium ducatus. Dixerat,Et flebat natumque suo angebat ploratu.Quem ut vidit simul collacrimantem, haec adjecit dicens: Non tua, fili mi, inevitanda homini deploro fata , verum fratris tui miserabiliorem morte vitam defleo, qui profugus, vagus et exul mallet nunc feliciter[Col.0240B] mori quam infeliciter vivere. Cui natus perfusus faciem lacrimis, Faciam, inquit, mater mea, faciam quod hortaris, non sum adamante vel execrabili genitus Caribdi, ut non reminiscar uterini fratris . Interea rediens praesul Bambergensis ecclesiae Otto, miles Christi indolis , victis et destructis Pomoranorum idolis, visitat ducem jam viribus prae infirmitate deficientem. Cui dux cum sese et animam suam per sanctam confessionem commisisset, non prius posse dari aut consequi indulgentia praesul spopondit, quam fratri suo pacem veram et firmam promisisset et gratiam. Moxque praesul praedictus curam animae ejus et causam perficiendae pacis Megnardo injungens episcopo, juxta principalem munificentiam [Col.0240C] valde donis honustatus tenuit viam; festinabat enim, ut ante Domini coenam perveniret ad sedem suam . Mittitur ilico pro Sobezlao , jamque palam in populo agitatur, quod olim clanculo machinabatur. Talia ut sensit princeps Moraviae Ottofieri, qui semper adhaerebat ducis lateri , timens ne forsan caperetur, tristis revertitur in Moraviam. Pacificatus est autem Wladizlaus cum fratre quarta feria majoris ebdomadae (Mart. 25). Post octavas autem paschae 2. Idus Aprilis , dominica die, quae tunc fuit Misericordia Domini, [Col.0241A] pius et misericors dux Wladizlaus non sine magno suorum planctu migravit ad Christum, et quam semper pro nomine Christi in pauperes exhibuit, nimirum jam ab ipso misericordi Domino consecutus est misericordiam. Sepultus est autem in ecclesia sanctae Mariae virginis, quam ipse aedificans Christo et ejus matri omnibus ecclesiasticis veniis sufficienter auxit, et satis honorificam monachorum ibidem constituit abbaciam; loci nomen est Cladorubi Dux fuit hic quantus , rexit dum spiritus artus, Ex ejus gestis jam scriptis scire potestis, Qua dignus laude sit, quove colendus honore. Sit libri finis, nostri ducis est ubi finis .[Col.0241B] 59. Quoniam quidem primi in exordio libri memini me dixisse, hanc chronicam sub temporibus Wladizlai ducis et Hermanni praesulis editam esse , quibus jam ex hac convalle lacrimosa fato transvectis ad loca forsan deliciosa, sed adhuc gestarum rerum exuberante materia, utrum ibi figam littori anchoram, an etiam Nunc furentibus euris in altum carbasa tendam, Consule formosa mea doctrix nunc mihi Musa.Tu enim, quae nunquam senescis, me senem ad juvenilia studia inquietare non quiescis, haud ignoras, quod in uno quocunque sene, sicut in me, puerilis est sensus et debilis animus. O si mihi jam octogenario praeteritos Deus referat annos [Col.0241C] , quibus olim Leodii sub Francone magistro tum grammaticae tum dialecticae artis in viretis pratis mecum lusisti satis! Onimium amabilis juvenibus et suavis, semper pudica, sed nunquam vetula, cur me repetis senem? Cur hebetem incitas mentem? Jam mihi annosa aetas dorsum incurvat, jam rugosa cutis faciem deturpat, jam pectus velut sonipes fessus anhelat, jam vox rauca ceu anser sibilat, et morbida senectus meos enervat sensus. Certe plus me delectat mollis panis et tosta buccella, quam tua sophismata, quae quondam sub vestra molliter cubantes asscella, suaviter ex tua tenera suximus papilla. O sophistica cornupeta, ultro viris syllogisticis appetenda, nobis autem jam satis experta, [Col.0242A] sine senes, pete juvenes tui similes, ingenio acutos et in arcium artibus argutos, qui nuper ad magnam mensam dominae philosophiae deliciosis pasti epulis, et exhaustis tocius Franciae thesauris, novi philosophi redeunt! Tales oratores inclita virtus ducis Sobezlai expectat, qui ejus mirifica gesta stilo aureo mirifice deaurare queant ; quibus et ego senex, quicquid inepte deliro, usque ad unguem elimandum supplex comitto. Horum et omnium ista legencium cum licentia, liceat mihi praefati ducis. Pluribus ex gestis aliquid contingere scriptis.Et qui me senem vituperas, ipse cum sis sapiens, thesaurum tuae scientiae in lucem proferas, et hunc rudem textum pro materia habeas .[Col.0242B] 60. Regnante domino nostro Jesu Christo, trino et uno omnipotente Deo, uti supra retulimus, duce Wladizlao ex hac luce subtracto, frater ejus Sobezlau, aetate quidem junior, sed maturis sapiencia maturior, manu largus, civibus acceptus, plebi utriusque sexus et aetatis gratus, omnibus Boemis insimul faventibus, 16 Kal. Maii jure haereditario in principatus solio elevatus est avito. O qui perpetua mundum ratione gubernas, Quisnam speraret vel quisnam credere posset, Quod pax hoc anno fieret sine sanguine magno,praesertim cum domnus Otto, quorundam instructus consilio, tali se obligaverat sacramento , quod non prius ab urbe Wissegrad cederet, quam [Col.0242C] aut victus plecteretur capite, aut victor potiretur principalis sedis culmine. Sed dominus noster Jesus Christus, qui dissipat et reprobat consilia principum, sanctissimi martyris Wencezlai per meritum ita misericorditer disposuit, uti me supra referente satis caritas vestra novit. Quapropter jam bonus dux desinat super fratre suo simul et Ottone irasci et indignari, credat omnia ratione Dei gubernari, et nichil sine ipso posse fieri. Sed, quoniam, Salomone testante, ira in sinu stulti quiescit (Eccle. VII, 10), absit hoc a reverentissimo duce, ut per iram et indignationem suas virtutes eximias commaculet, aut per inpacientiam probabiles suos contaminet actus. Quos revera si quis ob laudem [Col.0243A] sui singillatim exprimere satageret, prius diurna lux et pagina deficeret, quam inceptum opus perficeret. Verumtamen nos unum et et praecipuum ejus memoriale vestrae caritati pandimus, in quo nimirum omnibus pene praeferendus est actu, quod tantae potestatis dux nunquam Mentis praedone poluit sua labra medone .Certe non modica est virtus cuippiam potenti viro os suum refrenare, et naturalis potus non amurcam, sed ejus illecebras spernere.61. Eodem anno 13 Kal. Junii, 4 existente feria, in hebdomada sacrosancta pentecosten , magna nix in quibusdam silvestribus locis descendit, et sequentibus diebus grande frigus inhorruit,[Col.0243B] atque omnigenis et maxime in autumno seminatis frugibus, simul et vineis, nec non et arboribus multum nocuit, ita ut in multis locis arbusta radicitus exaruissent, et minores gelu rigescerent amnes. Ejus hebdomadae in sabbatho 3 Kal. Junii imperator Heinricus quartus obiit, ibique ejus et imperialis genealogia desiit, partim sterilitate feminei sexus, partim ab ineunte aetate omni virili stirpe regali fato conclusa exiciali.62. Interea per Dei gratiam inclito duce Sobezlao in toto suo composita pace regno, dum heroycis cessamus a chronicis , referamus qualiter presbiter quidam crudi per incendium holeris incentivas extinxerit flammas pectoris; ipse enim clam[Col.0243C] mihi narravit familiariter, et ut nulli eum nomine proderem per Christum me rogavit amicabiliter, cui ita ego uti mihi credo, quia vita ejus laudabilis fidem praebet verbis. Aiebat enim quod, postquam sibi presbiteram Dominus tulerat, devota mente Deo voverat, quod nullam ultra cognosceret feminam. Sed, quoniam valde difficile est assueta funditus a mente evolvere, nescio quot post annos tanta eum temptacio carnis invaserat, ut pene voti [Col.0244A] oblitus quod Deo voverat, victus libidine in laqueum diaboli fere ceciderat. Quid enim ageret? aliquando legerat in dialogo, qualiter sanctus Benedictus per incendium urticae compescuit ardorem carnis inimicae. Cum subito superna gratia respectus et ad semetipsum reversus, quaerens ad simile opus, et non inveniens secretum locum, furtim collegit de urticis manipulum, clam peciit cubiculum et super se clausit ostiolum, atque omne suum usque ad unum filum abjecit vestimentum. Ah! si quis tum presbyterum sanum insanientem vidisset, etiamsi eadem die carum parentem sepelisset, vellet nollet, utique rideret . Certe non tantum saevus magister in discipulum, aut dominus iratus in servum saevit, quantum presbiter in se et contra [Col.0244B] se inflammatus, atque prae ira insensibilis factus, per genitalia sua simul et posteriora urticis saevivit. Exinde redit ad cor, et multo crudelius circa praecordia saeviens, aiebat: Tu me, tu, pessimum cor , semper crucias , ego te sic modo cruciabo. Ex te enim exeunt cogitationes malae, adulteria , fornicationes et libidines. Sicque satisfaciens suo furori presbiter furibundus , tantis atrectatus doloribus, per tres dies jacuit moribundus; nec satis se fecisse reputans animae remediis, colligens fasciculum de urticis, suspendit in sua camera, quatenus eas semper haberet prae oculis, quas quotienscunque seu pendentes seu succisas sive juxta viam pollentes conspexit, cor ejus intremuit mensque mala memor mali penitus evanuit. [Col.0244C] Nos autem hujus presbiteri imitabilem saeviciam vertamus ad virtutum custodiam, et quod ipse operatus est in corpore, nos operemur mente. Sunt enim eloquia Domini eloquia veridica, quibus ait: Pater meus usque modo operatur, et ego operor (Joan. V, 17). Ecce enim presbiter, dum foris poenaliter arsit, quod illicite ardebat intus per Dei gratiam extinxit, vicit peccatum, quia mutavit incendium .[Col.0243] Noverint omnes in Christo fideles, hujus chronicae compositorem, scilicet Cosmam reverentissimum Pragensis ecclesiae decanum, 12 Kal. Novembris obisse eodem anno, quo ducem Sobezlaum constat intronizatum fuisse . Amen. Valete fratres .