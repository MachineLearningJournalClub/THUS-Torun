[Col.1441A] Prima sedes episcoporum post christianitatem Anglorum, Cantuariae habita est et habetur. Ea urbs est Angliae, nec adeo magna, nec exiliter parva quae et positione terrae, quippe soli affinis maxima ubertate, et integro murorum ambitu, licet multoties Martias fortunas experta, cives suos fovet, multorum sanctorum cineribus copiosa, patrociniis gloriosa, nec fluminis irriguo, nec nemorum opportunitate indiga, praeterea, maris ad duodecim milliaria vicinitate, piscium fecunda. Gens urbana et rustica, plus quam caeteri Angli, conscientiam adhuc antiquae nobilitatis spirans, et ad honorificentiam et hospitium cujuslibet pronior, et ad propulsandas injurias acrior. Ibi prima sedes archiepiscopi habetur, qui est totius Angliae primas et patriarcha. [Col.1441B] Caeterum ubi fuerit archiepiscopatus, tempore Britonum, cognitio labat, quia vetustas consumpsit nostri saeculi memoriam. De hujus urbis archiepiscopis et ejus suffraganeis dicere successit animo, quidquid nostram attigit memoriam. Nec puto a ratione dissidere, ut qui quondam regum Anglorum gesta perstrinxi, nunc Anglorum pontificum nomina transcurram; ut pollicitam dudum operam, jam tandem, Domino adjuvante, compleam. Quod cum fecero, videbor mihi rem nulli attentatam consummasse, non meo fretus ingenio, sed dignae cognitionis allectus studio. Quid enim dulcius quam majorum recensere gratiam, ut eorum acta cognoscas, [Col.1442A] a quibus acceperis, et rudimenta fidei, et incitamenta bene vivendi? Erat certe plenum segnitiei et ignominiae, nescire saltem nomina principum nostrae provinciae, cum pertendat alias cognitio nostra ad tractus usque Indiae, et si quid ultra jacet, quod infinito Oceano patet. His adductus rationibus, et hic et alibi traxi stylum per latebrosissimas historias: quanquam mihi non hic affluat eadem copia scientiae, quae in gestis regum. Siquidem ibi aliquid de chronicis, quae prae me habebam, mutuatus, veluti e sublimi specula fulgente facula, qua gressum sine errore tenderem, admonebar. Hic autem, pene omni destitutus solatio, crassas ignorantiae tenebras palpo, nec ulla lucerna historiae praevia, semitam dirigo. Aderit tamen, ut spero, lux mentium, [Col.1442B] ut et integra non vacillet veritas, et instituta conservetur brevitas. Quae duo, si quis non neglexerit, nec ineptus, nec importunus erit. Itaque propositam in aliis voluminibus seriem dicendi servabo, ut sicuti in primo libro gestorum regalium, regnorum distinxi ordinem; ita hic per singula volumina, episcopatus provinciarum distinguam. Si quid infra promissum fuerit, lector qui ratione factum viderit, veniam praerogabit. Hic igitur primus liber habebit gesta archiepiscoporum Cantuariensium et episcoporum Roffensium, apud quos primum excrevit regnum: caeteri quique suo ordine sequentur.LIBER PRIMUS. DE ARCHIEPISCOPIS DOROBERNENSIBUS. [Col.1441] [Col.1441B] Cantuariae sedit primus Augustinus (A. D. 598), Gregorii Magni discipulus, ut vulgo notum est. [Col.1442B] Pallium autem et privilegium archiepiscopatus idem Gregorius Augustino ad Londoniam concessit, ut in [Col.1443A] primo libro Gestorum regalium, per Kenulfi ostendimus epistolam; quia scilicet ad id tempus alterius obscurae urbis notitia Romanos non attigisset. Verumtamen quia primus doctor sedulitate regis, hospitis, et civium charitate captus, Cantuariae incolatum vivens throno annis quindecim [al. sedecim], et mortuus (A. D. 613) tumulo fovit, omnis eo in posterum honor translatus. Ejus merita quanti apud Dominum pensentur, signa praeconantur illustria, quae ille non fastidit tot adhuc inculcare saeculis; Cantiam suam, imo totam Angliam in sui veneratione torpescere non sinens.Huic successit Laurentius annis quinque; cujus virtutes et caeterorum (de quibus Beda narrans, breviter perstringit omnia, taedii scilicet offensam [Col.1443B] veritus): horum ergo virtutes, quantum veterum relatione addiscere potuit, Goscelinus quidam (de quo alias dixi), scripsit miras prorsus et praedicandas, adjiciens, quas oculata fide perspexerat, novas. Eorum haec sunt nomina:Mellitus, annis item quinque. Justus, annis tribus. Honorius, viginti sex. Deusdedit, decem. Theodorus, viginti duosEum ab apostolica sede missum, Beda commemorat primum omnium antistitum Cantuariae vigorem pontificalem in tota Britannia exercuisse; denique et citra et ultra Humbram episcopos hos pro placito abegisse, hos posuisse; in ipsa Eboraco aliarum urbium praesules consecrasse, et (ut in Vita beati Wilfridi legitur) ejusdem civitatis pontifices, Ceddam [Col.1443C] et ipsum Wilfridum, seu ratione, seu vi expulisse. Ubi videri et doleri potest humana miseria, quod videlicet quantalibet quis sanctitate polleat, non ad plenum pervicaces mores exuat; quia illi duo oculi Britanniae controversias inter se egerint. Siquidem Theodorus Wilfridum injuste, quantum nostra habet conjectura, ejecerit, Wilfridus Romano papae Agathoni, multis ante periculis jactatus, querelam detulerit. Modeste sane, ut nec ab apostolica sede directum, accusationibus urgeret, nec tamen, innocentiam suam fluctuare permitteret. Ejus enim verba haec sunt in suggestione, quam obtulit papae: «Quid autem acciderit, ut Theodorus sanctissimus archiepiscopus, me superstite in sede, quam, licet [Col.1443D] indignus, dispensabam, sine consensu cujuslibet episcopi, tres, sua auctoritate, mea humilitate non acquiescente, ordinaret episcopos, omittere magis quam urgere, pro ejusdem viri reverentia, condecet: quem quidem, pro eo quod ab hac apostolicae sedis summitate directus est, accusare non audeo.» Itaque, quamvis tunc judicio concilii Romani indemnis Wilfridus judicatus, et ad sedem suam remissus fuerit; non tamen rem obtinuit, regis Egfredi violentia, cum praesertim Theodorus, vel obsisteret ex sententia, vel permitteret ex conniventia. Quod ideo dicere non abstinui, ut ostenderem quanti apud Romam habitus sit, cujus statuta [Col.1444A] etsi perperam acta, enervare illa sedes non omnino voluit. Nam et epistola, quam idem Agatho sextae synodo apud Constantinopolim congregatae direxit, hujus sermonis testimonio assistit, et mecum facit, in qua inter caetera dicit: «Sperabamus deinde de Britannia Theodorum confamulum atque coepiscopum nostrum, magnae insulae Britanniae archiepiscopum et philosophum, cum aliis qui ibidem hactenus demorantur, exinde ad humilitatem nostram conjungere, et hac causa hucusque consilium distulimus.» Vides quanti eum fecerit, ut ejus exspectatione universale concilium differret.Ei successit Berctualdus annis XXXVII. Huic Tatwinus. Horum (ut dicere coeperam) et non minus S. Letardi, quem cum regina Berta venisse antiquitas [Col.1444B] serit, miracula suprafatus auctor praedicat, signa exaltat: Letardum tum in caeteris potentem, tum in pluviae petitione velocem non multis retro annis jucundum exhibuisse spectaculum; cum enim media aestate cancrum sol inureret, arva squalerent pulvere, et furens Sirius sitientes scriberet agros, elatum ad processionem sancti corpus tarditate miraculi desiderium exspectantium irritasse; tum post reditum cantorem stomachatum ingenti clamasse hiatu: Nonne vides quanta sit siccitas et tribulatio in toto mundo, et tu negligenter agis? hoc quasi festo convicio sanctum notatum multo imbrium diluvio desiderantium aviditatem plusquam satiasse. Commemorat inde seriem regum cum totis necessitudinibus in Augustiniana ecclesia requiescentium; [Col.1444C] quos ille non immerito luminaria vocat Angliae, et senatores Anglorum curiae. Huic sanctorum choro, ut Regis aeterni diademati elaborato adjicit inaestimabilis gloriae lapides, qui perniciem in protervos, auxilium fulgurent in supplices, Adrianum dico abbatem et Mildridam virginem parili laude conspicuos.Tatwino, qui annis III archiepiscopatu potitus eodem anno quo Beda obiit, successit Nothelmus, quem ferunt illum esse, quem in Prologo historiae Anglorum dicit, idem historicus ecclesiae Lundonensis presbyterum multo sibi emolumento fuisse ad gesta compaginanda, ex Romano scrinio allatis epistolis, quae essent illi necessariae operi.[Col.1444D] Eo post quinque annos defuncto, Cuthbertus qui erat Merciorum apud Herefordum episcopus, apostolicas reparat vices. Hic est qui Bonifacii contem poraneus, pro compescendis vitiis concilium magnum coegit Angliae, ejusdem Bonifacii admonitu, et Ethelbaldi regis ope, ut in gestis regum dixi. Cujus synodi principium et actio per capitula hic ponetur meis aliquando verbis antiquorum semper sententiis, expostulata fastidii venia; quia et parum pontificalium gestorum habemus, et Patrum praecedentium in Dei rebus zelum sit audire operae pretium, Regnante in perpetuum Domino nostro Jesu Christo, qui cuncta Patris imperio ac pariter Spiritus [Col.1445A] sancti gratia vivificante disponit; haec quae subter habentur synodalia gesta, Septembris mensis 11 [al. initio] prope locum qui vocatur Clovesho peracta sunt, praesentibus his Deo dilectis praesulibus ecclesiarum Christi, hoc est honorabili archiepisc. Cuthberto, venerabili episcopo Roffensis ecclesiae Dunno, atque reverendissimis episcopis Merciorum, Totta et Huvita ac Podda; sed et probatissimis episcopis Occidentalium Saxonum, Humfredo et Herewaldo, venerabilibusque sacerdotibus Herdulfo orientalium Anglorum, atque Egiulfo orientalium Saxonum, et Milirdo Wictiorum; sed et honorabilibus episcopis, Alwio Lindissae provinciae atque Siga australium Saxonum; anno Dom. Incarnationis 747, indictione XV, anno autem regni [Col.1445B] Ethelbaldi regis Merciorum, qui tunc aderat cum suis principibus ac ducibus XXXIII. Cum igitur ex diversis Britanniae provinciis sacri ordinis praefati praesules cum minoris ordinis dignitatibus convenissent, et recitata essent scripta in duabus chartis venerandi papae Zachariae, quibus admonebat Anglos ut castigatius viverent, et contemnentes excommunicare minabatur: «Primo capitulo decreverunt ut episcopi sollicitius amodo viverent, et sollicitius subditos admonerent. Secundo, ut pacifico animo viverent, quamvis locis discreti degerent. Tertio ut omni anno, parochias suas singuli circumirent. Quarto, ut quisque in sua dioecesi, abbates et monachos moneant regulariter vivere, et praelatos subjectos suos non opprimere, sed diligere. Quinto, ut [Col.1445C] jam monasteria, quae saeculares homines pervaserant, nec tunc ab eis auferri poterant, docerent regulariter vivere [al. conversari]. Sexto, ne aliquis ordinetur, nisi prius ejus vita examinetur. Septimo, ut per monasteria, lectio sacrarum Scripturarum frequentetur. Octavo, ut presbyteri non sint negotiorum saecularium dispositores. Nono, ut ipsi presbyteri non accipiant pretium pro baptizandis pueris. Decimo, ut Dominicam orationem et Symbolum Anglice discant et doceant. Undecimo, ut omnes uno eodemque modo, sua ministeria peragant. Duodecimo ut modesta voce sacra in ecclesiis canant. Tertio decimo, ut uno eodemque tempore, ubique Dominicae festivitates, et sanctorum natalitia celebrentur. [Col.1445D] Quarto decimo, ut honorabiliter observetur Dominicus dies. Quinto decimo, ut septem canonicae horae diebus singulis observentur. Sexto decimo, ut Rogationum dies et minorum et majorum non omittantur. Septimo decimo, ut festivitas sancti Gregorii et Augustini Patris nostri observetur. Octavo decimo, ut jejunia Quatuor Temporum observentur. Nono decimo, ut monachi et sanctimoniales regulariter vestiantur. Vicesimo, ut episcopi observent, ne ista decreta negligantur. Vicesimo primo, ne ecclesiasticus ordo inebrietur. Vicesimo secundo, ut communio ab ecclesiasticis non negligatur. Vicesimo tertio, ut idem a laicis pro temporibus observetur. Vicesimo quarto, ut prius probentur laici, quam monachentur. Vicesimo quinto, ut eleemosynae non negligantur. [Col.1446A] Vicesimo sexto, ut haec praecepta singuli episcopi subjectis notificent. Vicesimo septimo, de utilitate eleemosynae disputatum est. Vicesimo octavo, de utilitate psalmodiae. Vicesimo nono, ut congregatio pro modo facultatum constituatur. Tricesimo, ut monachi inter laicos non habitent. Tricesimo primo, ut pro regibus et principibus publice oretur.»Cujus synodi actionem, (nam capitula tantum tetigimus), Cuthbertus archiepiscopus statim per Kinebertum diaconum suum Bonifacio Moguntino archipraesuli misit; ipse congratulans eleganter rescripsit, sicut suo loco lector inveniet. Sed, quia hujus viri Bonifacii, qui ante Winfridus dicebatur, toties se ingessit mentio, quiddam non adeo auditum [Col.1446B] cunctis et memorabile de Friderico ejus discipulo, quod aures meas attigit, stylo mandabo. Nam et sanctitas magistri ex discipuli virtute potest conjici, quod habuerit ille domi, unde addisceret potentes non timere, mortem contemnere. Willebrordus primus Trajectensium episcopus, de quo Beda memorat, sanctitate et senio emeritus diem clauserat, curaeque et praedicationi ejus in Frisia Bonifacius successerat, apud Trajectum Conabo [al. Cobano; al. Banco] episcopo ordinato. Spatiosum ergo tempus praeteriit, quod hi ambo incolatus mortalis pertaesi reposcebantur coelo, cum ecce Frisones furiis ut creditur, infernalibus acti utrosque trucidantes martyres fecerunt. Tum Bonifacii sedem apud Moguntium implevit, ut dixi [al. dixit] Lullus; Eubano [Col.1446C] [al. Banco] non adeo festinus successor propter ferociam gentis, apud Trajectum fuit Fridericus: eum sanctitatis Bonifacii nectar spirantem, utpote nepotem et discipulum, Ludovicus Pius filius Caroli Magni eo promovit, licet multi tum pro se, tum pro suis adniterentur, primaque ordinationis die consessu dexterae in prandio novum praesulem dignatus est. Multa ergo edulii parte consumpta ad eum purpurati sermo dirigitur, ut recentis professionis memor, antecessorumque constantiae sequax, sine acceptione personarum vera proponat, contemnentibus anathema indicat. At ille pudibundo lumine et dimisso capite: Recte, inquit, domine imperator, agis, qui professionis meae teneritudinem sanctis [Col.1446D] animas hortatibus; sed oro te, non gravetur majestas tua solvere, quod animi mei recessus diu volutarunt. Et ne longe exempla petantur, utrum piscem hunc mensae appositum honestius est a capite an a cauda aggredi; ille praeproperus, et quantum se inviscaret nescius, a capite respondit. Nec moratus Fridericus rapuit verbum, dicens: Sic eat, domine Auguste, sic eat, ut fides et pietas Christiana de tuis erratis te secure compellat, ne subjecti audeant spernere, quod te viderint tolerasse. Renuntia ergo incesto, quod contraxisti, matrimonio: quia ista Judith, quam tuo foederasti lateri, proximo tibi affinis est sanguine, nec decet ut torus regius infametur libidine. Hoc dictum licet Ludovicus aegre accepisset, modesta tamen taciturnitate absolvit, raptimque [Col.1447A] episcopum ad suam sedem ire laxavit. Verumtamen sermo in tanta Palatinorum frequentia effusus occultari non potuit, quin omnium episcoporum regionis aures inquietaret, corda exulceraret, non frivolo dolore conferentium: quod episcopus novus talia aperta promulgasset libertate, qualia veteres ipsi nec tacito damnassent murmure. Quare ad audiendum erecti frequentibus egere conciliis ut deducto connubio caelebs viveret imperator. Itaque ipsum in ergastulum, feminam in monasterium includunt, conante quam maxime, ut supra dixi, Lothario Ludovici primogenito, ut his dictitabat, Christianitatis instinctu, sed revera invidiae obtentu. Posterius vero mediante apostolicae sedis pietate molliori concilio decretum est, uti indicta [Col.1447B] poenitentia legitimo de caetero laetarentur conjugio, et imperator quidem libens cessit sententiae, rancorem adversus omnes benignitate mentis ejiciens. At Judith femineum virus exhalans, et in coetu suorum de injuriis Friderici Trajectensis episcopi conquesta, quo potissimum auctore pertulisset mala, invenit duos qui ad ejus interfectionem operam suam pollicerentur. Nec ista praesulem latebant, qui esset ipsius deitatis sacrarium, sed venturos opperiebatur intrepidus carnifices, accusabatque nebulonum moras impatiens martyrii cupido. Ita ipso mane, quo venturos non nesciebat, ad missam se parat. Jamque albam induerat, cum ingressus puer, cujus erat officium admittere volentes dominum convenire, nuntiat imperatricis legatos pro foribus astare. Ille impedimento excusato [Col.1447C] jubet eos interim exspectare in triclinio. Missa cantata sicuti erat sacris vestibus indutus secretarium ingressus est, illucque introduci lictores semotis arbitris mandat. Ingressos ita claritate visus, et vestium reverentia perculit, ut animis concidentes, etiam manibus sicas amitterent. Quo ille animadverso, qui vitam praesentem spe futurae projecerat, ultro ad perficiendum, propter quod venerant, animavit percussores, ut resumerent animos, repararent vires, hortatus: ita (quia nequitia facilis est ad persuadendum) sedentem adorti, alter, a pectore ad inguina, alter per media ilia, sicas duxere. Tum ille comprehendens et constringens ambabus manibus vitalia defluentia: «Abite, inquit, miseri, abite, [Col.1447D] dum res clam meis est fidelibus, ne si vos deprehenderint, actum de vobis sit.» Sicarii vero velocitati pedum stimulos timoris addentes decurrere ad Rhenum, et inde brachiorum robore navem ultra impegere. Cubicularium interea supervenientem, percunctatumque quid ita exsanguis sederet, turbide abegit, jubens cito de muro specularetur si imperatricis nuntii Rhenum transissent: compertoque, quod longinquitas fugae comprehendendi illos difficultatem procurasset, clerum propere convocari jussit, totius tragoediae integro et sermone et sensu expositor. Imposita igitur per se antiphona, Aperite mihi portas justitiae et caetera, vivens se mauseolo composuit, pulchra et venerabili morte coelum adeptus. Quod idcirco, praeter materiam exterius lecturis [Col.1448A] proferre duxi non inutile, ut Anglorum deputetur gloriae, quod terras alienas illustrarint, peregrinante etiam sanctitate. Cuthbertus post XVII annos episcopatus morbo tactus et mori pergens jussit suis ut apud archiepiscopium infoderetur, et quia Augustiniani monachi ex antiqua consuetudine pervicaces defunctorum archiepiscoporum corpora cum quadam rapiebant violentia, luctuosos ululatus per curiam et urbem cessare praecepit, funebresque exsequias palam fieri prohibuit. Ita dum interius cessante tumultu alieni arcerentur aditu, cadaver praesulis ecclesiae principalis sinibus illatum, nec ab alteris, qui se ingenio circumscriptos viderent, repetitum.Huic Breguinus III annis substitutus sedem Lambritho S. Augustini prius abbati vacuefecit, de isto [Col.1448B] in lib. I regalium Gestorum diximus, et nunc non tacemus, quod Offa rex Merciorum contractis inimicitiis cum Cantuaritis eum primatu spoliare conatus est. Simul regnum Merciorum archiepiscopatu insignire affectans epistolis ad Adrianum papam et fortassis muneribus egit, ut pallio Licetfeldensem episcopum contra morem veterum efferret, omnesque Merciorum pontifices ei subjugaret, (quorum haec fuere nomina: Denebertus Wigornensis, Werenbertus Legecestrensis, Edulfus Sidnacestrensis, Wlfeard Herefordensis) et duos orientalium Anglorum episcopos, Elcard [al. Aliterd] Helmanensem, Litfrid Dammucensem, vocabatur autem episcopus Licetfeldensis Aldulphus. Plures enim episcopatus pro potentia sua Offa in Merciis fecerat, et orientales [Col.1448C] Anglos occiso rege eorum Ethelbritho invaserat, episcopatuum vero quidam alio translati, ut Helmanensis in Norwicensem; quidam alteris uniti, ut Dammucensis in eumdem; quidam omnino non exstant, ut Legecestrensis et Sidnacestrensis. Remanserunt autem IV episcopi episcopo Cantuariensi, Lundoniensis, Wintoniensis, Roffensis, Seleseiensis. Stetit haec perversitas toto praesulatus Lambrithi tempore, quamvis nihil ille vel sumptibus, vel laboribus omisisset, quo dignitatem sedis assereret, cupiditatem pervasorum contunderet.Sed eo post XXVII annos defuncto, et in capitulo apud S. Augustinum tumulato successit annis XIII Ethelardus [al. Athelardus] (A. D. 803) Wintoniensis [Col.1448D] episcopus vir excellentis industriae potentis apud optimates gratiae, cujus consiliis Egfertus [al. Egfridus] filius Offae mollitus, Cantuariae honorem archiepiscopatus restituisset, nisi eum fata de medio tollere properassent. At vero Kenulfus rex Merciorum ejus et Eaubaldi Ebor. archiep. monitis quantum nefas antecessor commisisset edoctus antiquitatis morem reparavit in solidum, ad Leonem successorem Adriani missis sua et omnium episc. Angliae epistolis, ipso archiepisc. legationem graviter administrante: ad quae manifestius probanda portiunculas competentes ex epistolis Alcuini subjiciam.Sanctissimo Patri et in membris Christi valde [Col.1449A] venerando ETHELARDO archiepiscopo ALCUINUS diaconus in Christi charitate salutem.«Audiens salutem et prosperitatem vestram et conventum cum Eaubaldo Eboracensi archiepiscopo filio meo, satis mihi placuit speranti ex vestrae colloquio sanctitatis honorem sanctae Ecclesiae exaltari, et Deo in eis servientium corrigi vitam. Ideo suasi aliis litterarum mearum apicibus sanctitatem vestram permanere in patria, nolens lumen Britanniae exstingui. Sed fiat quod Deo placet, ut proficiat Christi ecclesiis, prosperum iter faciat vobis Deus, angeloque ejus comitante prospere vos ducat atque reducat, dulcissime et amantissime Pater; maxime autem precor ut apud sanctos apostolos mei habeatis memoriam, sicut nos apud S. Martinum vestri [Col.1449B] habere dulce habemus.»Domino sanctissimo atque omni honore dignissimo ETHELARDO archiepiscopo.«Lectis prosperitatis vestrae litteris et prosperitate itineris vestri et reversionis in patriam et qualiter apostolica benignitate suscepti fuistis, toto cordis affectu animoque laetissimo gratias egi Domino Deo sempiterno qui magno clementiae dono viam vestrae peregrinationis prospero direxit itinere, et dedit vobis gratiam in conspectu Patris apostolicae legationis effectu et voti compotem [al. Patris apostolici, et legationis effectu voti compotem] redire concessit: et primi nostri doctoris sanctissimam sedem ad pristinum culmen dignitatis per te iterum exaltare dignatus [Col.1449C] est: quae cujusdam dissensionis scissura, quorumdam invidiosa contentione ad horam discissa esse videbatur. Felix qui unitatem pacis fraterno amore conservare studet; sed ille multo felicior, qui ab aliis disrupta charitatis viscera pio labore ad unius compagem corporis reformare nititur. Igitur nunc gratia operante divina membrorum unitas adhaeret capiti proprio, et sacerdotalis dignitas antiquo gratulatur honore, et germana pax inter summos Britanniae pontifices splendescit, et sub duabus metropolitanorum civitatibus una pietatis et concordiae viget voluntas, sicut in litteris vestrae beatitudinis lectum intellexi.»Item in alia epistola intercedit pro Merciorum episcopo ut vivens pallio non exuatur, his verbis: «Sanctarum [Col.1449D] Scripturarum lectio per tuam sanctissimam curam renovetur et ecclesiastica dignitas ubique exaltetur, et sancta sedes quae prima fuit in fide, prima sit in sanctitate et honore, quae partim discissa est, non rationabili consideratione sed quadam pietatis cupiditate. Quod si fieri possit ut pacifice adunetur, et scissio resarciatur, bonum videtur esse cum consilio omnium sacerdotum Christi et coepiscopi vestri Eboracensis ecclesiae ut fiat, ita tamen ut Pater pius diebus suis pallio non exuatur, licet ordinatio episcoporum ad sanctam et primam sedem recurrat.»Fuit igitur Ethelardus unus, qui nobis non cunctando sed satagendo restituit rem: licet enim nobis mutuari dictum Ennii de Fabio. Ei non solum Cantia [Col.1450A] ingentis beneficii est obnoxia, quod eam ad pristinam dignitatem laboribus suis suscitaverit, verum etiam tota Anglia, quam degeneri sedi substerni passus non fuerit. Vir post primos doctores summis pontificibus comparandus, et pene dixerim praeferendus, atque haud scio si dicto delinquo: cum profecto excellentius videatur restaurasse dignitatem amissam, quam conservare partam, quamvis et illud nonnullae laudis habeatur. Quod si alicui in quaestionem venerit, quantae sanctitatis et reverentiae fuerit, legat epistolam Leonis papae Kenulfo regi missam, quae in primo libro Gestorum regalium invenitur, in qua, vocat eum sanctissimum, dignissimum, charissimum, peritissimum. Quae nimirum verba summus ille et sanctus papa non iteraret, nisi [Col.1450B] rata esse constaret. Post eum Wilredus annis XXVIII. Egeldus [al. Theogildus] mensibus tribus. Celnothus annis XLI. Etheredus [al. Aethelredus] annis XVIII. Continuatis successionibus archiepiscopi multa Deo et saeculo digna, ut credimus, exercuere; sed omnia vetustas obsorduit et delevit; nihilque illorum inter nos nisi tenuis fama manet.Post Etheredum, Pleimundus XXXIII annis. Fuit magister Elfredi regis, qui, ut in secundo libro Gestorum regalium dixi, septem episcopos uno die Cantuariae ordinavit, quorum nomina et locos ibi qui volet, leget.Habuitque successorem Athelmum, unum ex illis, quem ecclesiae Wellensi ordinaverat.[Col.1450C] Athelmo successit Wlfelmus tredecim annis in Wellis, eidemque defuncto in Cantuaria.Tunc Odo sanctus Wiltunensium episcopus in archiepiscopum viginti annis emicuit. Siquidem praeter illos quinque Westsaxoniae episcopos, quos Edwardi senioris tempore Pleimundum consecrasse nescio quoties dixi, non multo post additus est sextus, qui haberet sedem in Ramesburia, dioecesim in Wiltonensi pago, permanente episcopo in Scireburnia, salvaque parochia Dorsatensis et Bertensis pagi. Odonis igitur non levem in sanctitate et miraculis gloriam libare par est, quantum ad nos ex successione fama manavit, et hoc non solum de eo, sed et de aliis sanctis Angliae, quorum occurret occasio, facere fert animus, praesertim quorum gesta [Col.1450D] non ubique sunt celebria; nam eorum gesta, quos aliorum extulerunt ingenia hic enucleatim revolvere, res esset amentiae. Odo ut testatior ejus esset sanctitatis indoles, sicut ortu suo dumorum asperitatem eluctatur rosa depressa feritate Danica, cujus gentis oriundus erat, in magnum specimen bonitatis evasit. Parentes ejus tempore regis Elfredi infestaverant Angliam, ipse caeteris vel abeuntibus vel exstinctis Edwardo aliquandiu militans, nec multo post comam tonsus clericatum professus fuerat, meritisque crebrescentibus Wiltunensi Ecclesiae praelatus, regem Ethelstanum in sui amicitiam exciverat; unde factum est, ut rege contra Analavum profecto, episcopus lateri adesset, qui accensor in prosperis, corrector in fortuitis esset. Quare illa [Col.1451A] lugubri nocte, qua, ut in secundo regalium Gestorum libro dixi, ipsa securitate incautior, ab hostibus pene praeventus ensem etiam amisisset, inclamatus Odo adfuit. Cumque omnia caeci tumultus essent plena, primus ille porrectis in coelum precibus intuitus vidit gladium, coeleste scilicet munus, vaginae regiae illapsum divinitus. Qui casus statim eo clamante Ethelstano relatus, tantum momenti habuit, ut et tunc Odonem vitae suae patronum non dubitaret dicere, et post Wulfhelmo defuncto in primatem Cantiae sublimare. Ille qui nondum amicisset monachum, constantius reniti, ne morem majorum ambitione sua turbare videretur; nullum enim ad id tempus nisi monachili schemate indutum archiepiscopum fuisse. Sed cum regiae voluntati episcoporum [Col.1451B] omnium assensus accederet, tandem vix reverentissimus propositi sui rigore edomito, in communem perrexit sententiam, recogitans illud proverbium: Vox populi, vox Dei. Itaque transito mari apud Floriacum monachilia accepit, frugi homo et prudens, ut nec favorem civium rideret, nec priscam consuetudinem decoloraret. Ita toto quo Ethelstanus vixit aevo, incorrupta regis et pontificis familiaritas viguit: dum mutuis officiis iste excerceret in Dei rebus eloquium, ille, si necesse esset, vibraret gladium. Sed postquam aemula florentem fata tulere juvenem, Odo aetate maturus, et canos sanctitate nobilitans, non imparis amicitiae apud Edmundum et Edredum gratiam tenuit, quia nihil illi moribus praetenderent, in quod rigor episcopalis intentari [Col.1451C] deberet. Quinimo cum illis in Northanimbros profectus est, non ut praelia faceret, sed ut sanctorum sacros cineres, quorum illa humus olim ferax fuerat, efferret. Unde factum est, ut praecellentissimi Patris Wilfridi dirutam per Danos apud Ripensem Ecclesiam dolenter conspicatus, ruinis super mauseolum eruderatis, reliquias Cantuariam reverenter transferret, et ut clarissimum patriae jubar produceret in speculam, heroico metro vitam illius texi praecepit. Exsecutus est id munus Fridegodus quidam versibus non ita improbandis, nisi quod latinitatem perosus graecitatem amat, graecula verba frequentat, ut merito dictis ejus aptetur illud Plautinum: «Haec quidem praeter Sibillam leget nemo.»Ipse quoque Odo non mediocre litterarum dedit [Col.1451D] in epistola judicium, quam post synodale tempore regis Edmundi concilium ad suffraganeos dedit, cujus haec forma est: «Mirabili cunctipotentis praesulis polorum clementia opitulante, ego ODO Ecclesiae Salvatoris Domini nostri Jesu Christi archiepiscopus, Dorobernensis civitatis metropolitanus, coepiscopis fidei catholicae compaginatoribus, spiritali charitate, etiam comitatus rigore, meis confratribus, praesentium prosperitatem aethereique decoris beatitudinem.«Si aliquo modo fieri posset, ut totius mundi opes ante nostros ponerentur obtutus, ita ut imperiali munere nobis universaliter deservirent, libenter illa omnia distribuerem, meque ipsum insuper pro [Col.1452A] vestrarum animarum salute impenderem. Quippe quoniam me ipsum a vestrae sanctitatis studio cupio et spero corroborari super eo, in quo Dominus Deus nos operarios constituit. Et multa, quibus onus pontificatus exponit, subdidit: Idcirco humiliter, quasi indignus sed devotus precor et hortor sanctitatem vestram, ne tepide et negligenter in regimine animarum conversemini, ut non in tempore tremendae vindictae conqueratur de vobis Dominus dicens: Pastores non pascebant gregem meum sed semetipsos (Ezech. XXXIV). Et iterum: Principes exstiterunt, et ego ignoravi (Ose. VIII), sed potius curemus familiae Domini super qua nos constituit rectores cibum dare in tempore suo, mensuram tritici, probatam scilicet doctrinam. Et quamvis meritorum [Col.1452B] qualitate, non praesumam consolari et hortari quemquam, quippe qui solus indignus et innumerabilium culparum reus, gaudeo et indigeo fraternis admonitionibus fideliter corrobari, tamen propter antiquam auctoritatem praedecessorum meorum beatae scilicet memoriae Augustini et aliorum sanctorum, quorum studiis regula christianitatis, primum ab hac archiepiscopali sede cunctis finibus Anglorum innotuit: idcirco istos divinos apices ad utilitatem omnium vestrum charaxare decrevi: quatenus rex augustissimus egregio vocabulo Edmundus cum omni populo suo imitari gaudeat, quod in nobis et ex nobis audiat, omnesque gentes quae undique regali imperio ipsius subjecta sunt, titulos liquidae nostrae conversationis ovanter sequi ament et delectent.» [Col.1452C] At vero Edwinus filius Edmundi et regni post Edredum patruum successor praecipitis temeritatis et corporei luxus infamis, pontificis animos irritavit, ut et ipsum a christianitate suspenderet et ganeae pellicatum, primo expulsione, post succisura poplitis interrumperet; retulit ille vicem in monachos totius Britanniae furibunde bacchatus, dum nemo, praeter Odonem et Dunstanum tunc abbatem, vel verbo resistere auderet. Quia, ut Seneca ait: «Gallus in sterquilinio suo plurimum valet,» interea praesul mentem in Dominum dirigere, miracula non egene facere, multa sedis suae appendicia praedia, quae Danica excursione ablata erant, ad jus legitimum trahere, in tantum, ut constet neminem illius aetatis archiepiscopum parem Odoni in talibus fuisse, [Col.1452D] quantulum autem est testimonium quod ei perhibet Osbernus, qui eum dicit pro sanctitate sua et industria ab omni Anglorum orbe semper deflendum, nisi Dunstanus successisset, nescio qua incuria Ecclesiam archiepiscopatus tecto vacantem ita orationibus operuit, ut toto quo tectura parabatur tempore (nisi quod dicam incredibile videatur) nec pluviae stillicidium loci madefecerit ambitum. Et hoc eo celebrius habetur, quod plurima vis imbrium, frequens tempestas turbinum, totum illis diebus concussit mundum, plurimosque de veritate Dominici corporis dubitantes ita roboravit, ut panem altaris versum in carnem, vinum calicis in sanguinem, propalam ostenderet, et denuo in genuinam [Col.1453A] speciem retorta usui humano conducibilia faceret. Beatissimum Dunstanum electum Wigorniensem antistitem dum Cantuariae benediceret, totius consecrationis egit ordinem, ut non Wicciorum pontificem, sed Cantuariae benedicere videretur archipraesulem. Clericis modeste mussitantibus vaticinium protulit, scire se quid faceret, quod se defuncto, Dunstanus primatis Ecclesiae rector foret. Quapropter quod ministerio suo nutus divinus actitasset, calumnia si recte judicarent, carere deberet. Nec vero praesagio matura fides defuit: licet Elfinus Wintoniensis episcopus illud interpolare tentasset, namque cum Odo jamdudum exspectantes superos sua praesentia laetificasset, ille paratis advocatis, quorum manus palpaverat, subreptoque [Col.1453B] regis Edgari edicto Cantiam intrusus est: primoque exceptionis die non abstinuit, quin furias mente confotas evomeret, tumulum beati viri pede pulsans, animam voce lacessens: «Tandem, ait, pessime senex, vivacem animam effudisti, sero meliori locum faciens abisti. Itaque quod diu cupiveram, te invito teneo, inde tibi malas gratias ago et habeo.» Sed illo exacto die, cum rabiei efflator cubili se dedisset, vidit beati viri effigiem astantem, et improperare convicium, et velox minari exitium. Ille qui volatico phantasmate se derideri putaret, nihilominus ad recipiendum pallium Romam per Alpes contendebat. Ibi nivali frigore gelatus, nihil aliud remedii comminisci potuit, quam ut exenteratorum equorum adhuc spirantibus extis immergeret [Col.1453C] pedes, quibus sancti sepulcrum violarat. Sed nec sic algore tepente, in mortem anima fugiente diriguit.Elfino ergo defuncto Dunstanus (A. D. 987) jamdudum archipontifex divino praesignatus oraculo, regis Edgari ambitur precibus, ut sedem primariam dignaretur sanctitatis suae industria. Sed ipse non semel surdis auribus rogantem differens, tandem concordi omnium episcoporum assensu pressus, manus dedit. Fuerat ille Athelmi; archiepiscopi ex fratre nepos, prius abbas Glastoniae, post Wicciorum et Londoniensium episcopus, ultimo Cantuariae archiepiscopus, promotionis suae gradus indefessis comebat virtutibus. Afflaverat profecto cor regis [Col.1453D] divinitatis specie, ut ejus consilium susciperet in omnibus incunctanter, faciens quaecunque pontifex jubenda putaret. Ille quoque, quidquid famae et saluti regis concinnum esse intelligeret, non omittere, differentem acrius urgere, ipsius prius mores subditorum speculum effigians, cum excessisset, absque personae respectu ferocius ulciscens. Exemplum dicti in gestis regum apposui: quod eum septenni mulctasset poenitentia, pro illicita in eam, quae vel umbratice sanctimonialis fuisset concupiscentia: ita ut proceres ad specimen et normam regis compositi, parum vel nihil contra jus, et aequum auderent, qui dominum suum tam obnoxium Dunstano intelligerent. Jam vero non dubites quantum temperaret a noxio vulgus promiscuum, [Col.1454A] vel mercari volens dominorum gratiam, vel vitare volens austeram legum sententiam, huc accedebant militaris disciplina, custodita probe furum rapacitas, argentariorum falsitas capitali damno coercita; nihil prorsus omissum, quod internum offenderet arbitrium. Ordo monasticus aemulam professionis suae vitam per omnia loca non negligebat; propterea quod haberent rectores vita religiosos, scientia claros, quos nec desidia tardos, nec audacia praecipites faceret; talis enim librato diu multumque examine propensaque et certante animorum perspicacia, cum rex, tum archiepiscopus promoverant ubicunque locorum. Itaque clerici multarum ecclesiarum data optione, ut aut amictum mutarent, aut locis valedicerent, cessere [Col.1454B] melioribus, habitacula vacua facientes. Surgebant ergo in tota insula religiosorum monasteria, cumulabantur mole pretiosi metalli sanctorum altaria, nec degenerabant a decore aedium mores aedificantium. Ita hominibus omnis ordinis, ferventibus in Dei obsequio, terra quoque ipsa videbatur gaudere otio. Agri proventu uberi respondebant cultoribus, omnium bonorum copia plenis effluebat cornibus, nec facile unquam tempore Dunstani spem provincialium messis aegra decepit. Elementa laetis renitebant vultibus, nullae nebulae, nubila nulla pigro contrahebant coelo contagia, transmarinorum hostium metus procul, quieta et tranquilla omnia. In urbibus, nec in pauperes praejudicium, nec inter viventes dissidium, nec propter morientes justitium [Col.1454C] horum bonorum radix per Domini gratiam spectabat ad Dunstanum, de Dunstano prodiit in Edgarum, de Edgaro pullulavit in populum. Felicia tunc fuere tempora habentia praesulem, qui nihil infra dictum faceret; regem, qui sedulus edictis praesulum intenderet. Haec immortalem viro pepererunt et servaverunt gloriam multo magis quam miracula, quamvis Domino administrante nec eorum mendicus fuerit, quorum hic vel breviter indicula ponere illa efflagitat ratio, ut si quis gestorum ejus expers ista fortassis attigerit, norit quantum sanctus iste hujus adhuc peregrinationis incola mente superna praelibaverit gaudia, denique sanctitatis ejus futurae praesagus idem qui auctor Deus jucundo prodigio [Col.1454D] nativitatem ejus praecurrit. Siquidem cum mater ejus fertilis in alvum maturoque jam in partum fetu in Purificatione sanctae Mariae frequenti civium collegio templo assisteret, omnium repente luminaria seu casus, seu Dei nutus exstinxit. Omnibus stupefactis, matronae cereus lucem accepit coelitus, communicatoque caeteris igne, timorem dispulit, securitatem induxit. Puer litteris datus cum omnes institutionis libros potenter addisceret, tum libentius et charius illa exosculabatur, quae moribus informatis mentem ad superna dirigerent. Ejus aetatulae pusio diabolum noctu occursantem, rabidorumque canum agmine stipatum virga abegit: obseratam ecclesiam obviis angelorum auxiliis ad terram leniter depositus intravit. Cui processu [Col.1455A] cithara ejus paxillo appensa, vocale melos sine hominis digito intonuit: Gaudent in coelis animae sanctorum, et sequentia. Quo audito, ad tribulationum patientiam se admoneri, et tunc intellexit, et non multo post expertus, exhorruit.Juvenis olim defuncti officio concepit oraculum quantum profectum sumpturus esset in Domino, et in saeculo, ne se derideri phantasmatis inanis arbitraretur nebula, signum accepit, monstrato loco, quo post triduum esset sepeliendus presbyter, qui necdum erat invalidus, nec aeger, regem effrenis equi cursu delatum ad praecipitium nomine suo a praeeunte inclamato, absens liberavit, animalis cursu cohibito, in ipso praeruptarum faucium hiatu, trabalem molem incuria artificum deorsum vergenlem, [Col.1455B] signaculo crucis eminus porrecto, loco restituit suo. Jam pontifex et Britanniae primas, ad divinum ministerium egens aqua, ex nativo silicis sinu laticem produxit, qui perennes rivos deducit ad hanc diem: diaboli quascunque insidias praevidebat perspicaciter, et eludebat potenter, femineas quondam sordes insusurrantem ignitis forcipibus adurens, eumdemque sibi in oratione infestum, simulacroque, vel vulpis, vel ursi indutum, baculo abigens; effusos pro exsilii sui laetitia cachinnos ingeminantem minis arguens, minas effectui mancipavit, dum ab exsilio regressus ingentem diabolo jacturam, de lucrandis Domino animabus, faceret. Edmundi regis proxime futurum et Edwini praeteritum [Col.1455C] obitum daemonum edoctus laetitia, illius corpus Glastoniae sepelivit, istius animam inimicorum violentiae eripuit. Quid illud? nonne magnae reverentiae metu dicendum quod corporalibus oculis sanctum intuitus Spiritum columbina specie agonizanti feminae et sibi missas facienti vidit adesse, indeque super memoriam beatissimi Odonis, plausibili volatu sedisse? Quapropter cunctis in posterum occasionibus acceptis Odonem bonum vocavit usitato et quam proprio nomine Ode the good, tum praeterea quam familiariter illi, Deus bone, superni spiritus apparebant? quam conserte cum eo famulabantur? cujus adhuc patriam suspirantis taedium sanctis hortatibus animantes. Edgari regis ortum et felicitatem futuram symphonia angelica: Edredi [Col.1455D] decessum ferociori nubium impulsu cognovit; horrisonum enim strepitum probavit mors animalis, cui insederat, non morata. Discipuli felicem ad coelos excessum absens vidit et pronuntiavit, prophetia perspicuus, nec ullius unquam falsitatis repulsam passus. Ethelredo regi futuram aerumnam, virgini Edithae, et Ethelwoldo antistiti mortem praedixit conterminandam, eidemque sanctum Elfegum substituit, admonitorem nactus apostolum Andream: ejus enim praecipue fruebatur solatio, vel vitare adversa vel moderari secunda. Sed excellit omnia, praefuit universa, quod dominam Domini Matrem praesenti miraculo et vigilanti oculo conspicatus est socias pudoris (inter quas, et ejusdem pontificis [Col.1456A] matrem), ad Christi laudem invitare, illudque Sedulianum modulato canore concinere et repetere: Cantemus Domino, sociae, cantemus honorem:    Dulcis amor Christi personet ore pio.Mirum est prorsus, mirum omnino quod dicitur, nec tamen a stabilitate veritatis alienum, ut, (quod Dei magno munere sanctis in futura vita concedendum, nunc eos spe beata sollicitat molliter, palpat feliciter), ipse lutea compage circumdatus oculis caperet, auribus hauriret, et credo equidem, nec vana fides, quod etiam angelorum cantum audierit Kyrie eleison psallentium, quod nunc libenter Ecclesiae discunt et docent Anglorum. His gloriosus triumphis, victoriosus adoreis, vicesimo [Col.1456B] septimo patriarchatus sui anno exacto, translatus est ad superos, ingenti sua gloria, immani patriae aerumna. Siquidem statim laeta elementorum facies emarcuit, pax per ejus sapientiam procurata superventu Danorum evanuit, quamvis ille maximis signis filiorum calamitates levigaret.Quorum illud scriptum non vidi, quod nuper quoddam Ecclesiae Christi monacho referente audivi: furem damnatum praecipitio, sancti Dunstani auxilium inclamasse, ligatisque oculis a carnificibus retroactum, desiluisse in praeruptum, nec laesum: ibi beatum Dunstanum, corporaliter cum eo locutum, nexus oculorum solvisse. Quo solatio miserum animatum, per confragosas semitas in superiora [Col.1456C] evasisse manus cujusdam quam non videret nisu, pendula pergentis terga, ne retro laberetur, sustentante; sed quia de temporum turbine in nostris, de sancti miraculis in aliorum legitur litteris successionem episcoporum repetam.Dunstano successit anno uno Ethelgarus qui primus in novo monasterio abbas a beato Ethelwoldo Wintoniae factus, post etiam praesulatum Australium Saxonum acceperat, cujus sedes tunc erat apud Seleseiam, nunc est Cicestriae. Hoc de medio facto sedit annis XI Wiltunensium prius episcopus Aelfricus, qui et ante abbas Abendonensis fuerat, de quo quod quidam dicunt eum Cantuariae monachos proturbatis clericis posuisse, verisimile non videtur: constat enim monachos in ecclesia Sancti [Col.1456D] Salvatoris fuisse a tempore Laurentii archiepiscopi, qui primus beatissimo Augustino successit, sicut in Epistola Bonifacii papae ad regem Ethelbertum, quae inferius ponetur, constabit.Post eum Siricius et ipse Wintoniensis praesul annis quinque, cujus consilio in Gestis regum dixi Ethelredum regem animi libertatem Danis pretio vindicasse, ut eorum pacem argento redimeret, quos ferro propellere posset, nisi corde careret; unde importabilis tributi pensio imposita Angliae fortunas provincialium ad solum usque destruxit.Quod cum successor ejus Aelphegus ex episcopo Wintoniensi archiepiscopus annis sex, et [Col.1457A] mensibus septem, facere contemneret, ne mollitiem otii sui miserorum dispendio mercaretur, tentus, et in compedes conjectus, postremoque ab ipsis Danis lapidatus, animam coelo dedit. Cujus vitam scripsit Osbernus plenam virtutibus et miraculis: illo praecipue, quod Romae positus, obitum Kenulfi, qui ei in Wintonia successerat, perspicua veritate suis nuntiavit, praeterea die gloriae suae illucescente jam jamque morte furorem hostium satiaturus, vidit Dunstanum transitoriam praenuntiantem poenam, et futuram promittentem gloriam; nam quod corpus ejus etiam recentis cruoris praeferens vestigia labem putredinis ad hunc diem ignoraverit, et alias dixi et populariter tritum non eget inculcari.[Col.1457B] Successit martyri Aelphego Livingus qui et Ethelstanus, annis septem, ex episcopo Wellensi suffragio regis Ethelredi in archiepiscopum provectus. Spirabat adhuc vitam rex ille, veram prophetiam beatissimi Dunstani, quam superius diximus, calamitatibus suis nimis expertus, vir qui coram videret provincias suas subverti, se ipsum postremo exsulem agi, nec ullum comminisceretur remedium. Id quidam inaequalitati corporis, quidam segnitiei animi deputant; verumtamen utcunque dicta mea ferant posteri, absolute pronuntio: magnum insigne fuisse miseriae, quod primati patriae septem mensibus incarcerato nullam opem rex attulerit, nec se ad vindictam excitaverit, seu praesulis majestate, seu calamitatis indignitate permotus. Quare de [Col.1457C] Etheldredo possum antiquum illud proverbium dicere, quod e conspicuo probitatis fulmine, natae fuissent inertes tenebrae. Quid enim unquam Edgaro patri, in probitate, quid huic filio in socordia comparabile habuit Anglia? Implevit ergo locum defuncti Elfegi, Livingus, ut dixi.Et post eum Egelnodus, octodecim annis, de quo in gestis Cnutonis aliqua commemoravi.Huic Edsius successit annis undecim, qui post mortem Hardecnuti regem Edwardum provexit in regnum, assistens auctoritate et benedictione sua, conatibus Godwini comitis, et Danorum contra nitentium votis irritis. Nec multo post incurabilem morbum nactus, vivens et volens potestati decessit, [Col.1457D] cum prius secretiori consilio apud regem et comitem egisset, ut ei Siwardus abbas Abendoniensis succederet. Sed cum ille in ipsum qui honorem intulerat ingratus, etiam necessario victu infirmum fraudaret, jam designatus successor eliminatus est, datusque ei episcopatus Roffensis, quo leviaret verecundiam, quo detrimentum consolaretur.Tunc rex Robertum, quem ex monacho Gemmeticensi Londoniae fecerat episcopum, archiepiscopum creavit annis duobus, amplissimo praemio bona sibi quondam in Normannia exsulanti ab ipso impertita recompensans. Is ergo et amore antiquo et recenti honore primas partes in consiliis regalibus vindicabat, quos vellet deponeret, quos liberet, sublimaret. Anglis nota loquor, et alias dicta repeto. [Col.1458A] Angli ergo Normanno invidere, et regis benevolentiam extenuare. Ille contra pertinacius insistere, donec praecipuos optimates, Godwinum dico et filios ejus proditionis apud reges accusatos, Anglia expelleret. Expulsionis aliae quoque fuere causae, et alii auctores, sicut alias non tacuimus. Sed ille clarius classicum cecinit, instantius accusavit. Et tunc quidem animi sententiae blanditus est effectus rei, sed posteriori anno causa in suffragium popularium deducta, exsules restituti. Quorum reconciliationem cum sibi nocituram archiepiscopus non dubitaret, judicii deliberationem praeveniens Romam ivit, unde cum epistolis innocentiae et restitutionis suae allegatricibus rediens finem vitae apud Gemmeticum invenit.[Col.1458B] Tunc Stigandus quidam, qui quondam dimisso orientalium Anglorum episcopatu, sublimiorem gradum meditatus Wintoniensem invaserat, rapuit occasionem desideratam, ut innocentis regis simplicitatem circumveniens, archiepiscopatum septemdecim annis tantis honoribus adjungeret: alias sane nec imprudens, nec inefficax. Caeterum adversus ambitum nihil dignitati suae consulens, quaecunque posset aliis praeripere, sibi abscondere, nunquam avaritiam suam moderari; sacros honores ecclesiarum, hos sibi pecunia comparans, istos aliis lingua vindicans; prorsus publicas nundinas ex episcopatibus et abbatiis faciens, et ibi cupiendi modestiam admittens, ubi quod cuperet deesset. Nonne illud belluinae rapacitatis dices, quod Wintoniae episcopatum [Col.1458C] et Cantuariae archiepiscopatum, praeterea multas abbatias solus ipse possidebat, quae singula satis superque sufficerent alicui probo viro? Sed ego conjicio illum non judicio sed errore peccasse, quod homo illiteratus (sicuti plerique et pene omnes tunc temporis Angliae episcopi) nesciret quantum delinqueret, rem ecclesiasticorum negotiorum sicut publicorum actitari existimans. Quare nunquam pallium a Roma meruit, quamvis et ibi venalitas multum operetur, nisi quod quidam Benedictus apostolicae sedis pervasor ipsi misit gratulatus, quod eum quem alii archiepiscopi ducebant ludibrio, ipse papam appellasset. Sed illo post non multum dejecto, omnia ejus facta evacuata, decretumque [Col.1458D] consilio salubri non potuisse eum dare legitime pallium, qui juste non habuisset papatum. Non resipuit super his Stigandus sed perstitit, parum cogitans de animarum salute, tantum forensi frueretur honore. Interea Willielmus comes Normanniae Angliam veniens armis provinciam perdomuit, cum et Dei permissio suffragaretur, et nonnullae causae suppeterent, quas non infirmas ipse arbitraretur. Qui cum et belli Hastingensis victoria, et castelli Dofrensis deditione terrorem sui nominis sparsisset, Londoniam venit, venienti Stigandus cum potentissimis Anglis processu et favore suo applausit: consertisque loquelis Willielmus eum in Patrem et archiepiscopum, ipse Willielmum in regem recepit, et filium. Verumtamen coronam regni de manu ejus [Col.1459A] rex detrectavit suscipere, astutia, qua consueverat, prohibitores ex parte apostolici subornans. Nec multo post in Normanniam navigans sub velamine honoris illum renitentem secum traxit, ne quid perfidiae, se absente, per ejus auctoritatem in Anglia pullularet. Inter quae difficile dictu est, quantis eum exceperit officiis dignanter ubicunque locorum assurgendo, et contra eum in omnibus episcopatibus Normanniae et abbatiis longa serie pompae procedi faciendo. Sed quidquid his tegebatur involucris, erupit in clarum veniente in Angliam Ermenfredo, Seduense episcopo, legato Alexandri papae, qui ad voluntatem regis, coacto concilio Stigandum deposuit, fidem Willielmi appellantem, et violentiam reclamantem. Et quamvis ille se blande excusans [Col.1459B] praeceptum papae objectaret, non tamen opinionem affectatae depositionis exclusit, quod eum toto aevo in vinculis Wintoniae habuerit. Ibi ergo Stigandus tenui victu vitam toleravit, quod ei parum de fisco ferebatur, et ipse ingenita mentis duritia nihil de suo inferri pateretur. Quin et hortantibus amicis et praecipue regina Edgitha, Edwardi regis relicta, ut se delicatius vestiret et pasceret, per omne sanctum pejerabat non se habere nummum nec valens. Sed huic sacramento soliditatem veri abfuisse probavit ingens vis opum post mortem ejus in subterraneis specubus inventarum, ad quarum indicium ut veniretur, auxilio fuit clavicula collo exanimati dependens, quae familiaris scrinii esset custos, ea serae immissa, manifestavit per chartas inventas, [Col.1459C] et qualitatem metallorum et quantitatem ponderum.Nondum ille efflaverat, cum a Willielmo rege Lanfrancus Cadomensis abbas ad archiepiscopatum electus est. Is gente Longobardus, non adeo abjecta et obscura progenie oriundus erat. Sed litteratura perinsignis liberales artes quae jamdudum sorduerant, a Latio in Gallias vocans, acumine suo expolivit, teneriorem aetatem in saecularibus deterens, in Scripturis divinis animo et aevo maturuit. Quibus edoctus mundi fumos et ampullata gentilium eloquia parvipendens monachatus desiderium imbibit, multisque diu locis circumspectis ex omni abbatiarum copia Beccum apud Normanniam potissimum elegit, [Col.1459D] paupertate loci et monachorum religione captus (siquidem eo forte adveniens ipsum abbatem Herlewinum nomine, ad coquendos panes succinctum, et manus fimo oblitum conspicatus esset); factus ergo ibi monachus homo, qui nesciret agresti opere victum quaerere, publicas scholas de dialectica professus est, ut egestatem monasterii scholarum liberalitate temperaret, exivit fama ejus remotissimas Latinitatis plagas, eratque Beccum magnum et famosum litteraturae gymnasium. Gloria laudis conflavit apud improbos viro invidiam, capellanis, qui infra ejus scientiam se viderent, animum comitis Willielmi in ipsum turbantibus, quod unum eorum palam de inscitia litterarum irrisisset. Quapropter Lanfrancus edictum accipiens, ut Normanniam sua [Col.1460A] importunitate vacuaret, curiam venit, moxque indulgentiam comitis meruit, quod ille statim vivacitate sensus intellexisset, quantae prudentiae Lanfrancus esset ex dignitate frontispicii, et facetia responsi, interiora conjectans. Nec multo post apud Cadomum abbatem fecit, ubi sancto Stephano monasterium a fundamentis levaverat. Quin et regni fastigiatus solio, archiepiscopum, ut dixi, instituit, quod ipse melius scripto suo insinuabit, quod de ordinatione sua, et de controversia inter se et Eboracensem Thomam commota et sedata, ita scripsit.Anno Dominicae Incarnationis millesimo septuagesimo intravit Anglicam terram Lanfrancus Cadomensis coenobii abbas, moventibus et praecipientibus [Col.1460B] Willielmo glorioso rege Anglorum, et felicis memoriae Alexandro totius sanctae Ecclesiae summo pontifice. Is post paucos sui introitus dies Dorobernensem Ecclesiam suscepit regendam. Consecratus est autem quarto Kalendarum Septembris in sede Metropoli a suffraganeis ipsius sedis Willielmo Londoniensi episcopo, Siwardo Roffensi, Walchelmo Wentano, Remigio Dorcensi sive Lincolniensi, Herfasto Helmanensi sive Thetfordensi, Stigando Selesiensi, Hermanno Schireburnensi, Gisone Wellensi. Caeteri, qui absentes fuerunt, causas suae absentiae tam legatis quam litteris ostenderunt. Ipso anno Thomas Eboracensis Ecclesiae antistes electus Cantuariam ex prisca consuetudine ab eo sacrandus advenit, a quo cum Lanfrancus scriptam de obedientia [Col.1460C] sua professionem cum adjectione jurisjurandi, custodito antecessorum suorum more, exposceret: respondit Thomas se id nunquam facturum nisi prius scriptas de hac re auctoritates legeret, nisi testes hujus antiquitatis assertores cerneret: postremo, nisi congruas super hac re rationes audiret, quibus id juste et rationabiliter sine suae Ecclesiae praejudicio facere deberet. Hoc autem ignorantia magis quam spiritus elati pertinacia faciebat. Novus enim homo et Angliae consuetudinis penitus expers, verbis adulatorum plus aequo et bono fidem exhibebat. Lanfrancus tamen in praesentia paucorum episcoporum, qui ad eum pro hac consecratione advenerant, quod postulabat ostendit. At ille aspernatus omnia, non sacratus [Col.1460D] abscessit, quod rex audiens graviter accepit, existimans Lanfrancum injusta petere, et scientia litterarum magis quam veritate et ratione confidere, quamvis nec ipsi Thomae deesset litterarum peritia, multo ingenio multoque studio comparata. Paucorum dierum spatio evoluto Lanfrancus ad curiam venit, a rege audientiam postulavit, redditis rationibus ejus animum mitigavit, transmarinis, qui aderant, suae parti justitiam adesse suasit et persuasit. Angli enim qui rem noverant assertionibus ejus per omnia constantissime testimonium perhibebant. Itaque regio edicto communique omnium decreto statutum est, ad praesens debere Thomam ad matrem totius regni Ecclesiam redire, professionem scribere, scriptam legere, lectam inter examinandum [Col.1461A] in praesentia episcoporum Lanfranco porrigere, in qua praeceptis quidem ejus in omnibus, quae ad Christianae religionis cultum pertinent, se obtemperaturum absolute nulla interposita conditione promitteret, successoribus vero ejus non ita, nisi prius vel coram vel in episcopali concilio competens ei ratio redderetur, qua antecessores suos Dorobernensis Ecclesiae primatibus id fecisse et facere debuisse evidentissime comprobaretur. Igitur rediit, quae jussa sunt implevit, sacratus abscessit. Non multos post dies Lanfrancus ab universis Anglici regni episcopis, qui diversis temporibus, diversis in locis ab aliis archiepiscopis vel a papa tempore Stigandi sacrati sunt, professiones petiit et accepit, sequenti anno cum praefato archiepiscopo [Col.1461B] Romam ivit, et honorifice a sede apostolica susceptus unum quidem pallium ab altari Romano more accepit, alterum vero in indicium sui amoris, videlicet cum quo missam celebrare solebat, Alexander ei papa sua manu porrexit. In cujus praesentia Thomas calumniam movit de primatu Dorobernensis Ecclesiae, et de subjectione trium episcoporum Dorcensis sive Lincolniensis, Wigorniensis, Lecefeldensis, qui nunc est Cestrensis, dicens Cantuariensem Ecclesiam atque Eboracensem parem ad invicem honorem habere, nec alteram alteri secundum beati Gregorii constitutionem debere ullatenus subjacere, excepto quod alter utrius archiepiscopum priorem et digniorem oporteat esse eo quem constiterit fuisse posterius ordinatum. Praedictos vero [Col.1461C] tres episcopos suae sedi, suisque antecessoribus ab antiquis temporibus exstitisse subjectos.Lanfrancus hoc audiens etsi moleste tulit, modesta tamen discretione verba illius veritate penitus carere respondit, asseverans Gregorianam illam constitutionem non de Cantuariensi et Eboracensi Ecclesia, sed de Londoniensi, et Eboracensi esse prolatam. De qua re et de tribus episcopis multis hinc inde verbis prolatis, decrevit Alexander papa, oportere causam hanc in Anglicam terram audiri, et illic totius regni episcoporum et abbatum testimonio et judicio definiri. Lanfrancus quamvis alligatum illum suo tempore facta ab eo professione teneret, maluit tamen pro successoribus laborare, [Col.1461D] quam eis inposterum indiscussam hanc tantam calumniam discutiendam reservare, uterque ergo in Paschali solemnitate ad regem venit, ibique prolatis in medium partium rationibus sententiam de negotio regalis curia dedit. Jussum est fieri transcriptum totius causae continens finem. Lanfrancus Alexandro papae direxit Epistolam, in qua ei totius negotii gestionem breviter et veraciter enarravit. Utraque scripta sunt, subter annexa praemissa professione quam Thomas Lanfranco coram rege et ejus curia manu in manum porrexit.«Decet Christianum quemque Christianis legibus subjacere, nec his quae a sanctis Patribus salubriter instituta sunt, quibuslibet rationibus contraire. Hinc namque irae, dissensiones, invidiae, contentiones, [Col.1462A] caeteraque procedunt, quae amatores suos in poenas aeternas demergunt, et quanto quisque altioris est ordinis, tanto impensius divinis debet obtemperare praeceptis. Propterea ego Thomas ordinatus jam Eboracensis Ecclesiae metropolitanus antistes, auditis cognitisque rationibus absolutam tibi, Lanfrance, Dorobernensis archiepiscope, tuisque successoribus de canonica obedientia professionem facio, et quidquid a te vel ab eis juste et canonice mihi injunctum fuerit, servaturum me esse promitto, de hac re autem dum a te ordinandus essem, dubius fui. Ideoque tibi quidem sine conditione, successoribus vero tuis conditionabiliter obtemperaturum me esse promisi. Anno ab Incarnatione Domini nostri Jesu Christi millesimo septuagesimo secundo, [Col.1462B] regni vero Willielmi gloriosi regis Anglorum et ducis Normannorum sexto, pontificatus autem Domini Alexandri papae undecimo, in praesentia regis et episcoporum atque abbatum ventilata est causa de primatu. Quem Lanfrancus Dorobernensis archiepiscopus super Eboracensem Ecclesiam jure suae Ecclesiae proclamabat, et de ordinationibus quorumdam episcoporum, de quibus ad quem specialiter pertinerent certum minime constabat. Et tandem aliquando diversis diversarum causarum auctoritatibus probatum atque ostensum est, quod Eboracensis Ecclesia Cantuariensi Ecclesiae debeat subjacere, ejusque archiepiscopi, ut primatis totius Britanniae dispositionibus in iis, quae ad Christianam religionem pertinent in omnibus obedire. Subjectionem [Col.1462C] vero Dunelmensis, hoc est Lindiffarnensis episcopi, et omnium regionum a terminis Licefeldensis episcopi, et Humbrae magni fluvii usque ad extremos fines Scotiae, et quidquid ex hac parte praedicti fluminis ad parochiam Eboracensis Ecclesiae jure competit, Cantuariensis metropolitanus, Eboracensi archiepiscopo, ejusque successoribus in perpetuum obtinere concessit; ita ut si Cantuariensis archiepiscopus concilium cogere voluerit; ubicunque ei visum fuerit, Eboracensis archiepiscopus sui praesentiam cum omnibus sibi subjectis episcopis ad nutum ejus exhibeat, et ejus canonicis dispositionibus obediens existat. Quod autem Eboracensis archiepiscopus professionem archiepiscopo Cantuariensi [Col.1462D] facere etiam cum sacramento debeat, Lanfrancus Dorobernensis archiepiscopus ex antiqua antecessorum consuetudine ostendit, sed ob amorem regis, Thomae archiepiscopo Eboracensi sacramentum relaxavit, scriptamque tantum professionem recepit, non praejudicans successoribus suis qui sacramentum cum professione a successoribus Thomae exigere voluerint. Si archiepiscopus Cantuariensis vitam finierit, Eboracensis archiepiscopus Doroberniam veniet, et eum, qui electus fuerit, cum caeteris praefatae Ecclesiae episcopis ut primatem proprium jure consecrabit. Quod si archiepiscopus Eboracensis obierit, is qui ei successurus eligitur accepto a rege archiepiscopatus dono Cantuariam, vel ubi Cantuariensi archiepiscopo visum fuerit, [Col.1463A] accedet, et ab ipso ordinationem canonico more suscipiet.» Hic si Epistolam Lanfranci ad Alexandrum papam totam posuero, erit onerosum profecto. Quapropter quod ad rem tantum attinet, supponam, adjiciens etiam privilegia sedis apostolicae, quae ad suam causam firmandam magno fuisse suffragio ipse asseverat. Unde me jure nullus criminari debebit, quasi talibus scriptis volumen implendo, alienam in me transferam gloriam, sed dabit potius si aequum judicat necessitati susceptae historiae veniam. Quinimo a studioso lectore habendae sunt scriptori gratiae, quod omnia hic congesta inveniet, quae et labori esset per multa volumina scrutari, et dubietati, si unquam forte possent inveniri, simul quod nec adhuc controversia inter duos metropolitanos [Col.1463B] conquievit, sed in magno etiam nunc versatur litigio, cum ad istos qui modo dissident ordine venero, non habebo necesse ostendere, quae pars veritate nitatur, cum jam tempore istius Lanfranci praeoccupavero.«Domino totius Christianae religionis summo speculatori, ALEXANDRO papae, LANFRANCUS sanctae Dorobernensis Ecclesiae antistes, debitam cum omni servitute obedientiam.«In concilio, quod Angliae per vestram auctoritatem coactum est, ubi querelae Thomae archiepiscopi prolatae et ventilatae sunt, allata est ecclesiastica gentis Anglorum historia, quam Eboracensis Ecclesiae presbyter et Anglorum doctor Beda composuit: [Col.1463C] lectae sententiae, quibus pace omnium demonstratum est, a tempore beati Augustini, primi Dorobernensis archiepiscopi, usque ad ipsius Bedae ultimam aetatem, quae fere centum et quadraginta annorum spatio terminatur, antecessores meos, super Eboracensem Ecclesiam, totamque insulam quam Britanniam vocant, necnon et Hiberniam, primatum gessisse, curam pastoralem omnibus impendisse, in ipsa Eboracensi urbe persaepe, locisque finitimis, ubi eis visum fuit, episcopales ordinationes atque concilia celebrasse, Eboracensis antistites ad ipsa concilia vocasse, et cum res poposcisset, de suis eos actibus rationem reddere compulisse. Episcopos quoque, quorum subjectionem in quaestionem Thomas adduxerat, infra illud centum et quadraginta [Col.1463D] annorum spatium, per Dorobernenses archiepiscopos fuisse sacratos, ad concilia vocatos, quosdam quoque, culpis exigentibus, ab eis cum Romanae sedis auctoritate depositos, multaque in hunc modum, quae epistolaris modestia per singula explicare non potest. Diversa ad legendum porrecta concilia, quae diversis temporibus, diversis de causis, a meis sunt antecessoribus celebrata. Quae tametsi eamdem suae institutionis non habuere materiam, eamdem tamen de primatu et subjectione episcoporum tenuere sententiam, recitatae eorumdem, de quibus quaestio versabatur episcoporum ante praedecessores meos factae electiones, et per eos ordinationes, qui Dorobernensi Ecclesiae de sua obedientia scriptas reliquerunt professiones. Urbs namque, quae nunc [Col.1464A] Cantuaria vocatur, antiquis temporibus ab ipsius terrae incolis Dorobernia vocabatur. Nec defuerunt gesta quibus reseratum est, cum Anglia per plures esset regulos divisa, Nordanhumbrorum regem ubi sita est civitas Eboraca, accepto pretio cuidam Symoniaco episcopium vendidisse, pro qua culpa a Dorobernensi archiepiscopo ad concilium vocatum esse, nolentemque venire pro sua inobedientia excommunicationis sententiam pertulisse. Cujus communionis atque consortii omnis illarum partium Ecclesia tam diu abstinuit, quoad usque concilio se ipsum exhibuit, et quod male gestum est correxit, ultimum quasi robur totiusque causae firmamentum, prolata sunt antecessorum vestrorum, Gregorii, Bonifacii, Honorii, Vitaliani, Sergii; item Gregorii, [Col.1464B] Leonis, Joannis privilegia atque scripta, quae Dorobernensis Ecclesiae praesulibus Anglorumque regibus aliis atque aliis temporibus variis de causis sunt data atque transmissa, reliqua enim reliquorum tam authentica quam eorum exemplaria in ea combustione atque abolitione quam Ecclesia nostra ante quadriennium perpessa est, penitus sunt absumpta. His atque aliis, quae particulariter breviterque explicari non possunt ex parte Ecclesiae nostrae in causa peroratis contra tantam tantarum auctoritatum evidentiam paucissimas contradictiones opposuit, Epistolam illam praecipue ferens in medium, qua beatus Gregorius Londoniensem atque Eboracensem Ecclesiam pares esse, nec alteram alteri [Col.1464C] subjacere instituit. Quam scripturam cum in rem nihil facere concordi sententia cuncti protinus definissent, pro eo quod nec ego Londoniensis episcopus essem, nec de Londoniensi Ecclesia esset quaestio instituta, vertit se ad alia egena atque infirma argumenta, quae post paucam moram Christo revelante paucis sunt objectionibus abolita, etc.«Domino excellentissimo atque praecellentissimo filio regi Anglorum ETHELBERTO, BONIFACIUS episcopus, servus servorum Dei.«Dum christianitatis vestrae integritas ita circa conditoris sui cultum excreverit, ut longe lateque resplendeat, et in omni mundo annuntiata vestra Deo dignae operationis augmenta referat: enormes largitori omnium bonorum Deo grates exsolvimus, [Col.1464D] qui vos de excelso prospexit, et in tanto culmine virtutum erexit. Quapropter, fili gloriose, quod ab apostolica sede per coepiscopum nostrum Mellitum postulastis, libenti animo concedimus, id est ut vestra benignitas, in monasterio in Dorobernensi civitate constituto, quod sanctus doctor vester Augustinus beatae memoriae Gregorii discipulus sancti Salvatoris nomini consecravit, cui ad praesens praeesse dignoscitur dilectissimus frater noster Laurentius, licenter per omnia monachorum regulariter viventium habitationem statuat apostolica auctoritate decernentes, ut ipsi vestri praedicatores monachi monachorum gregem sibi associent, et eorum vitam sanctitatum moribus exornent. Quae nostra decreta, si quis successorum vestrorum, sive regum, [Col.1465A] sive episcoporum, clericorum, sive laicorum irrita facere tentaverit, a principe apostolorum Petro, et a cunctis successoribus suis anathematis vinculo subjaceat, quoad usque quod temerario ausu peregit, Domino placita satisfactione poeniteat, et hujus inquietudinis veram emendationem faciat. In Christo valeas, domine fili. Missa per manum Melliti episcopi Londoniensis, anno Dominicae Incarnationis 615.«Dilectissimo fratri JUSTO BONIFACIUS episcopus, servus servorum Dei.«Susceptis vestrae dilectionis apicibus, in quibus reperimus inter alia plurimos ex gentilibus ibidem degentibus Deo Omnipotente et Domino nostro Jesu Christo auxiliante conversos, maxime autem in partibus Cantiae, ad veri Dei nostri fidem vestris [Col.1465B] laboribus esse perductos: valde gratulati sumus; Edbaldi quoque regis animum ad verae agnitionis viam esse correctum, Dominum Omnipotentem in eo laudamus, qui sui nominis sacramentum, vestrique laboris fructum non deseruit, sicut ipse praedicatoribus Evangelii veraciter repromisit: Ecce ego vobiscum sum omnibus diebus usque ad consummationem saeculi (Matth. XXVIII). Multa enim clementia, apud Dominum, multa est in nobis demonstrata, cum aperiantur corda barbararum gentium ad suscipiendum praedicationis vestrae singulare mysterium; ut enim proficerent, vestris meritis est eorum salvatio procurata, Domino dicente: Qui perseveraverit usque in finem, hic salvus erit (Matth. [Col.1465C] X). Cognovi siquidem in vestris syllabis, ut sanctae recordationis praedecessor noster Gregorius constituit Augustino et omnibus successoribus suis in posterum metropolitanam et primitivam sedem in civitate Dorobernia, ubi caput totius gentis Anglorum a diebus paganorum habetur. At vero nunc per revelationem Jesu Christi, qui est origo et caput Christianitatis, eadem civitas exaltatur et orthodoxa fides, quae est radix nobilissima ibidem collocatur, ut ex illa segete uberrimum fructum boni operis ad pabulum coelestis patriae omnes Insulani metere queant. O quam felix illa civitas quae meruit in se Christum habitatorem habere! felix illa civitas: felix et tota gens cum illos superna misericordia visitare non dedignata sit, quos ante mundi creationem [Col.1465D] praedestinaverat sibi sociare. Quare absit ab omni Christiano, ut ex illa civitate Dorobernia aliquid minuatur, aut in aliud mutetur nunc vel futuris temporibus, quae a praedecessore nostro domino papa Gregorio statuta sunt, quoquo modo res humanae quassentur. Sed magis ex auctoritate beati Petri apostolorum principis ad ipsum praecipientes firmamus, ut in Dorobernia civitate semper inposterum metropolitanus totius Britanniae locus habeatur, omnesque provinciae regni Anglorum praefati loci metropolitanae Ecclesiae subjiciantur, immutilata et perpetua stabilitate decrevimus. Hanc autem Ecclesiam utpote specialem, consistentem sub potestate et tuitione sanctae Romanae Ecclesiae, si quis conatus fuerit imminuere, eique de concessae potestatis [Col.1466A] jure quidquam abstulerit, auferat eum Omnipotens Deus de libro vitae suae, sciatque se sub anathematis vinculis esse nodatum. Deus te incolumem custodiat, reverende frater.»«Dilectissimo fratri HONORIO HONORIUS episcopus servus servorum Dei.Susceptis vestrae dilectionis litteris in iis reperimus vestri laboris sollicitudinem circa vobis commissum gregem multa fatigatione occupatam, multo labore et angustia crebrescentibus malis et mundanis usibus mentis vestrae difficultates saepius sustinere gravitatem. Nos vero hortamur vestram dilectionem, ut opus Evangelii, quod cepistis, teneatis, quod in eo laborandum tibi atque perseverandum magis quam omittendum est. Memento evangelici [Col.1466B] praecepti, quo dicitur: Ego pro te rogavi, Petre, ut non deficiat fides tua; et tu aliquando conversus confirma fratres tuos (Luc. XXII). Et iterum in Apostolo: Stabiles estote et immobiles, scientes quod labor vester non est inanis coram Domino (I Cor. V). Ideo suppliciter vestram dilectionem admonemus, ut fide et opere in timore Dei et charitate vestra acquisitio, decessorumque vestrorum, quae per domini Gregorii exordia pullulat convalescendo amplius extendatur, ut ipsa promissio Dominici eloquii vos ad aeternam festivitatem evocet, quae dicit: Venite ad me omnes qui laboratis et onerati estis, et ego reficiam vos (Matth. XI). Et iterum: Euge, serve bone et fidelis, quod super pauca fuisti fidelis super multa te constituam [Col.1466C] (Matth. XXV). Interea tuae sedis auctoritatem nostrae auctoritatis privilegio firmari postulasti. Nos vero absque ulla dilatione gratuito animo annuentes quod rectum est, ut quod semel statutum atque dispositum a praedecessoribus nostris cognovimus, hoc ipsum et nos confirmemus, eorumque vestigia sequentes juxta ritum priscae consuetudinis, quae a tempore sanctae recordationis Augustini praedecessoris vestri nunc usque Ecclesia tua detinuit ex auctoritate beati Petri apostolorum principis primatum omnium ecclesiarum Britanniae tibi Honorio tuisque successoribus in perpetuum obtinere concedimus. Tuae ergo jurisdictioni subjici praecipimus omnes Angliae Ecclesias et regiones, et in civitate Dorobernia metropolitanus locus et honor archiepiscopatus [Col.1466D] et caput omnium ecclesiarum Angliae semper inposterum servetur: et a nulla persona per aliquam malam suasionem in alium locum mutetur. Aliter autem si quis fecerit typho superbiae instinctus, et nostrae praeceptioni inobediens, et praenominatae Ecclesiae concessis suae dignitatis contenderit reniti, sciat se separatum a participatione corporis et sanguinis Redemptoris Jesu Christi. Deus custodiat te incolumen, reverende frater.»«Dilectissimo fratri THEODORO VITALIANUS episcopus, servus servorum Dei.«Inter plurima, quae per vestras syllabas nobis intimari jussisti, cognovimus etiam desiderium vestrum pro confirmatione dioecesis, quae tuae subjectioni subjacet, quia in omnibus ex vestro apostolicae [Col.1467A] auctoritatis privilegio splendescere desideras. Nos ergo petitioni vestrae annuentes, quia congruit pastorali sollicitudine circa ecclesias Dei, quae a priscis temporibus ab hac sede statuta intelligimus, irrefragabili ratione volumus ut sicut a nobis ita et a successoribus nostris perpetua stabilitate muniantur, unde nobis visum est te exhortari ac in praesenti commendare tuae sagacissimae sanctitati omnes ecclesias in insula Britanniae positas. Omnia ergo, quae a sancto Gregorio praedecessore nostro Augustino sincello suo statuta sunt atque firmata, vel etiam per sacrum usum pallii concessa, nos tibi in aevum concedimus, et Doroberniam civitatem, ubi primitus per revelationem Jesu Christi Domini nostri fides Catholica secundum institutionem sacrorum [Col.1467B] canonum suscepta est, habeto. Ex auctoritate autem Petri apostolorum principis, cui a Domino Deo potestas data est ligandi atque solvendi in coelo ac in terra, nos licet immeriti ejusdem beati Petri clavigeri regni coelorum vicem tenentes, tibi, Theodore, tuisque successoribus sicut ab olitanis temporibus fuerint condonata in perpetuum, ita in ipsa tua metropolitana sede, quae sita est in Dorobernia, immutilanda concedimus obtinenda. Si quis vero, quod non optamus, contra hanc nostrae apostolicae definitionis privilegii auctoritatem venire tentaverit, si quidem episcopus aut presbyter aut diaconus fuerit, ex hac apostolica auctoritate decernimus, ut episcopus ordine praesulatus careat, et presbyter vel diaconus a suis gradibus se noverint [Col.1467C] dejectos, ex numero autem laicorum tam ex regibus quam principibus sive magna sive parva persona fuerit, sciat se alienum a participatione Domini nostri Jesu Christi. Hanc autem privilegii paginam suffultam auctoritate beati Petri apostolorum principis, cujus ministerio fungimur, tibi, Theodore, tuisque successoribus in perpetuum obtinendam delegamus. Deus te incolumem custodiat, dilectissime frater.»«SERGIUS episcopus, servus servorum Dei, ETHELREDO, ALFRIDO, ALDULFO regibus Anglorum.«Donum gratiae spiritualis, sancti Spiritus illustratione fidelium corda succendit, ac reparando reficit, et virtutis mirificae constantia roborat, et [Col.1467D] coelestium donorum beneficiorum instituit perenniter promereri suffragia, et labentium rerum exitia nihilominus praecavere. Quo usi munere pietatis Dei sancti Patres, ut quaedam astrorum coelestium splendifera luminaria mundi totius per ambitum renitentes gloriose post praesentis vitae felicia gaudia inter numerum electorum meruere ascribi. Porro vos gens sancta, genus electum, populus acquisitionis, filii lucis, stirps regia, fidei propago de incremento virtutum gaudete in Domino et exsultate quod vestri non immemor studii egregius ac primus apostolorum Petrus fidei firmissima petra, dum mentis ac conscientiae vestrae sensu laetatur, nominum quoque vestrorum reminiscitur et agnoscit. Confidimus namque quod et aditum regni coelestis [Col.1468A] aperiat, quibus tantum inter gentes, quibus Deo auspice praepolletis, favorem contulit dignitatis. Et vos igitur Christianissimi ac dilectissimi filii, ejus auctoritate collatum vobis antistitem Brithwaldum Cantiae sedis praesulem totiusque Britaniae primum pontificem alacri pectore menteque devota suscipite, scientes quod mercedem prophetae accipiet, si quis hunc ut prophetam accipiat, et si spernere illum forsan, quod absit! fastu quisquam prosiliat, non eum sed a quo missus est spernet. Qui juxta Dominicam vocem absque ullo adminiculo condemnabitur. Procul ergo a vobis longeque talis absit infanda temeritas ne diram hostis antiquus inobedientiae faciem in vobis inveniat, quos sancta Dei Ecclesia in gremio filiorum adoptionis sociare dignata est. [Col.1468B] Optamus ergo, quod misericordia solita Dominus noster Jesus Christus faciat vos ineffabiliter ministerii ac regii culminis honore sublimari, et in examine futuri judicii reservari.»«Dilectissimis fratribus universis episcopis per Britanniam constitutis SERGIUS.«Sicut nobis quibus curam officii pastoralis beati Petri apostolorum principis supernae dignatio miserationis, regimenque concessit fratris ignoti, reverendam advexit praesentiam, ita quoque vestri religiosissimi praesulatus collegii, agnita salus geminum attulit tripudii munus. Nam omnium bonorum auctori Domino Deo nostro immensas peregimus gratias reperta fratrum fidelium in sinu sanctae matris Ecclesiae unanimitatis devota constantia et [Col.1468C] amore fervente inter se dilectionisque consortio. Sic enim sagaci solertia Deum complacare noscuntur, offerentes ei pura libamina cum in arca pectoris splendorem veri luminis refoventes nullis illecebris mentem illudant, nullis fratrum stimulis corda percellant, nullis proximos nocentibus mentibus animant; sed ut Dei ministri speculum se subjectis vitae morumque probitate exhibeant. Hinc sibi Dominum prosperantem invenient in adversis, nec quidquam poterunt hostis insidiae iis nocendo subripere, etenim ubi praesto est Domini adjutorium, cuncta fugatur spirituum malignorum adversitas. Cum ita sit, paternis affatibus collaetantes vestrae fraternae dilectionis unanimi religiositati, insinuamus [Col.1468D] vobis, quod praesens dilectissimus frater Brithwaldus [al. Bertwaldus] Cantuariae provinciae praesul qui in sedem reverendae memoriae Theodori quondam archiepiscopi subrogatus est, juxta ritum priscae consuetudinis, quae a tempore sanctae ac reverendae memoriae D. praedecessoris nostri Gregorii Rom. pontificis nunc usque sua Ecclesia detinuit a nobis, imo a beato Petro apostolorum principe primatum omnium ecclesiarum Britanniae sortitus, cum sacro usu pallii ac venerabilis dalmaticae illic demandatus est. Quod non incommode, fratres charissimi, adeptus promeruit, cum nequaquam fastu sive tumore jactantiae, sed mente subnixa ac humili corde tantum munus dignus obtinuit. Quocirca hortamur fratres vestrum a Deo dicatum consortium [Col.1469A] salubrique consilio monemus, ut propter Dei amorem atque futurae vicissitudinis spem, eidem fratri vestrae regionis archiepiscopo, ac si nobis debitum ministerii honorem exsolvere, et ut praesuli primatum gerenti efficaciter sciatis obedire, non ignari quid vas electionis insinuet: Obedite praepositis vestris (Hebr. XIII); et rursum: Qui potestati resistit, Dei ordinationi resistit (Rom. XIII). Ideoque, fratres, vos admonemus universosque ordinum gradus, praecipientes ex hac apostolica auctoritate, ut nullus sit qui praesumat contra haec, quae ab hac apostolica sede olim constituta praesentibus vel futuris temporibus contraire, sed semper praememoratae Ecclesiae concessae potestates illibatae serventur in perpetuum. Et quod vos, annuente divina clementia, [Col.1469B] haec peracturos indubitata mente confidimus quae commonere statuimus, fraternitatis vestrae religiosum propositum ineffabilem sancti Salvatoris nostri potentiam exoramus, ut pia vos semper religione pollentes perenni tribuat laetitia gratulari, et fraternis affectibus collaetantes sanctorum meritis in aeterna beatitudine sociari. Deus vos incolumes custodiat, dilectissimi fratres.»«GREGORIUS episcopus, servus servorum Dei, episcopis Angliae salutem.«Dei omnipotentis immensae pietatis magnitudinem collaudamus, qui suae majestatis gloriam sic dilatare dignatus est, ut in omnem terram exierit jam sonus praedicatorum suorum, et in fines orbis terrae verba eorum. Cujus ineffabili pietatis gratia, [Col.1469C] sicut noscimur procreati, ita quoque sumus adoptati, sanctae regenerationis portantes mysterium in spem gloriae filiorum Dei per Jesum Christum Dominum nostrum. Reverentiae itaque vestrae dicato collegio collaetantes, ut in fide stabiles, et in opere efficaces inveniamini, hortamur honore invicem praevenientes, et alter alterius onera portantes, quod sic adimplebitis legem Christi, charitatem continuam habentes in dilectione Dei et proximi, sine qua impossibile est placere Deo. Fratris igitur nostri Tatwini, qui beatae memoriae Augustini praedicatoris vestri cathedrae subrogatus est, adventus nos admodum laetificavit, quod virum religionis et magnae probitatis, sub ipso tempore, quo apud nos stetit, eum cognovimus. Proinde auditis ejus petitionibus [Col.1469D] antecessorum ejus jura dignitatis perquiri in sacro scrinio fecimus, et invenientes eum justa postulasse, sacrum pallium cum venerabili usu dalmaticae apostolica ei auctoritate tradidimus, annuentes quoque jura dignitatis omnia, quae praedecessores sui a tempore beatae memoriae Augustini habuisse noscuntur. Sicut ergo praedecessoris nostri Gregorii Rom. pontificis decretum praefato Augustino sincello suo praedicatori vestro omnes episcopos Angliae subjecit, sic nos, Deo auctore et beato Petro apostolorum principe, licet indigni ejus nomine vicem gerentes, tibi, Tatwine, Doroberniae civitatis archiepiscopo tuisque successoribus legitimis omnes ecclesias Britanniae earumque rectores [Col.1470A] subjicimus, apostolica auctoritate praecipientes, ut omnis homo totius Angliae tuis canonicis jussionibus obediat, et te sciat esse primatem atque speculatorem totius Insulae, cui vices nostras per omnia gerendas in regione illa commisimus. Tuam autem Ecclesiam Doroberniae constitutam ut propriam et primam sobolem religionis vestrae in Christo specialiter sub tuitione manus nostrae tenemus, quam volumus in pacis tranquillitate vigere, ejusque jura et dignitatis privilegia in perpetuum immutilata servari, quod prima et mater est aliarum omnium, primitus in vestra regione constituta in honore Sancti Salvatoris Domini nostri Jesu Christi. Scriptum est enim: Non est sanctus ut est Dominus (II Reg. II), et ubi est caput vegetum, reliqua [Col.1470B] membra fortius vegetantur. Vos itaque, fratres, haec apostolicae auctoritatis mandata cum alacritate et subjectionis reverentia audite et suscipite, et cum praefato fratre nostro archiepiscopo vestro in messe Dei laborate. Si autem quivis haec perturbare voluerit, et nostrae definitionis statuta divellere contenderit ac violare, sciat se contra ipsum mundi Salvatorem, et beati Petri auctoritatem niti; et ideo nisi resipuerit aeternae damnationis sententiam incurrere. Deus vos incolumes custodiat, dilectissimi fratres.»«LEO episcopus, servus servorum Dei, EDHELARDO [al. Athelardo] archiepiscopo Dorobernensis Ecclesiae in perpetuum.«Pontificali discretioni praecipue convenit praesulibus [Col.1470C] ecclesiarum secundum eorum irreprehensibilem fidem audientiam praebere, et eorum, qui per beatum Petrum apostolorum principem, et nos gerere desideraverint, quae canonicis non refragentur sanctionibus, effectum concedere; ut cum id quod desiderant obtinuerint, flagrantiores erga religionis amorem existant. Exhortanda itaque nobis est ac praedicanda fraterna almitas, pro dioecesibus Angliae tibi commissis videlicet episcoporum seu monasteriorum tam monachorum quam clericorum et puellarum. Quae sicut abolitanis temporibus tua ecclesia tenuit, ut in sacro scrinio nostro requisita cognovimus, ita tibi tuisque successoribus tenenda confirmamus, omnes Anglorum ecclesias sanctus ac egregius praedicator Gregorius ordinavit, atque catholice [Col.1470D] confirmavit beato Augustino archiepiscopo sincello suo subjectas fore in aevum per sacrum usum pallii: et ideo ex auctoritate beati Petri apostolorum principis, cui a Domino Deo potestas ligandi atque solvendi concessa est dicente: Tu es Petrus et super hanc petram aedificabo Ecclesiam meam et portae inferni non praevalebunt adversus eam, et tibi dabo claves regni coelorum, et quodcunque ligaveris super terram erit ligatum et in coelis, et quod cunque solveris super terram erit solutum et in coelis (Matth. XVI), imo et secundum instituta sacrorum canonum censuram licet immeriti ejusdem Petri clavigeri regni coelorum vicem gerentes, tibi Adelardo tuisque successoribus omnes Anglorum ecclesias sicut a priscis temporibus [Col.1471A] fuere, in perpetuum in ipsa tua metropolitana sede per subjectionis cognitionem irrefragabili jure concedimus obtinendas. Si quis vero, quod non optamus, contra hanc definitionis nostrae vel apostolici privilegii auctoritatem venire tentaverit, ex apostolica auctoritate statuimus, ut si archiepiscopus vel episcopus fuerit, ex ordine praesulatus sit dejectus: similiter presbyter vel diaconus, vel alius quilibet minister sacri ministerii si fuerit, ab ordine sit depositus. Si autem ex numero laicorum fuerit, tam rex, quam princeps, aut quaelibet sive magna sive parva persona sit, a sacrae communionis participatione se noverit alienum. Hanc privilegii paginam auctoritate beati Petri apostolorum principis, cujus ministerio fungimur, tibi Edhelardo tuisque successoribus [Col.1471B] in perpetuum concedimus obtinendam. Ad cujus firmitatem manibus nostris subscripsimus, illudque nomine nostro signari mandavimus. Quam etiam a Sergio scrinario nostro scribi praecepimus mense Januario, data XV Kalend. Febr. per manum primicerii Eustathii sedis sanctae apostolicae imperante domino Carolo piissimo consule Augusto a Deo coronato magno pacificoque imperatore, anno secundo post consulatum ejusdem domini, indictione X.»«Fratribus et filiis in Christo omnibus episcopis Angliae FORMOSUS.«Audito nefandos ritus paganorum partibus in vestris repullulasse, et vos tenuisse silentium, ut [Col.1471C] canes non valentes latrare, gladio separationis a corpore Dei Ecclesia vos ferire deliberavimus. Sed quia, ut nobis dilectus frater noster Pleimundus intimavit, tandem evigilastis, et semina verbi Dei olim venerabiliter jacta in terra Anglorum coepistis renovare, mucronem devotationis retrahentes, Dei omnipotentis et beati Petri apostolorum principis benedictionem vobis mittimus orantes, ut in bene coeptis, perseverantiam habeatis. Vos enim estis fratres de quibus loquens Dominus inter alia inquit: Vos estis sal terrae, et si sal evanuerit, in quo salietur? (Matth. V.) Et iterum: Vos estis lux mundi, significare volens per verbi sapientiam condiri mentes hominum a vobis debere: et in moribus et in vita vestra bonae actionis studium quasi lumen apparere fidei, per [Col.1471D] quod gradientes, ad vitam quomodo caute ambulent, videant, ut ad promissionem aeternam beatitudinis sine offensa currentes, valeant pervenire. Nunc accingimini ergo et vigilate contra leonem, qui circuit quaerens quem devoret, et non patiamini ulterius in regione vestra penuria pastorum Christianam fidem violari, gregem Dei vagari, dispergi, dissipari. Sed cum unus obierit, alter qui idoneus fuerit, canonice protinus subrogetur. Nam secundum legem plures facti sunt sacerdotes eo quod morte prohiberentur permanere. Quod David considerans, et in spiritu Christi Ecclesiam fore permansuram ad finem saeculi prospiciens, ait: Pro patribus tuis nascentur tibi filii, constitues eos principes super omnem terram (Psal. XLIV). Nulla itaque mora sit subrogandi alium, [Col.1472A] cum quilibet sacerdotum ex hac vita migraverit, sed mox ut ille, qui primae sedis principatum gerens inter vos caeteris episcopis praeesse dignoscitur, fratris obitus fuerit denuntiatus, facta electione canonica alter consecratus succedat, quis autem inter vos principatum tenere debeat, quaeve sedes episcopalis caeteris praepolleat habeatque primatum abolitanis temporibus notissimum est. Nam ut ex scriptis beati Gregorii ejusque successorum tenemus, in Dorobernia civitate metropolim sedemque primam episcopalem constat esse regni Anglorum, cui venerabilis frater noster Pleimundus nunc praeesse dignoscitur, cujus honorem dignitatis nos nullo pacto imminui permittimus, sed ei vices apostolicas per omnia gerere mandamus. Et sicut beatus Gregorius [Col.1472B] papa primo vestrae gentis episcopo Augustino omnes Anglorum episcopos esse subjectos constituit; sic nos praenominato fratri Doroberniae sive Cantorberiae archiepiscopo ejusque successoribus legitimis eamdem dignitatem confirmamus, mandantes, et auctoritate Dei, et beati Petri apostolorum principis praecipientes, ut ejus canonicis dispositionibus omnes obediant, et nullus eorum, quae ei suisque successoribus apostolica auctoritate concessa sunt, violator existat. Si autem quivis hominum contra haec aliquando niti ac imminuere ista tentaverit, sciat se procul dubio mulctandum fore gravi anathemate, et a corpore sanctae Ecclesiae, quam inquietare molitur, perpetuo, nisi resipuerit, separandum.»JOANNES episcopus, servus servorum Dei, confratri [Col.1472C] DUNSTANO Dorobernensis ecclesiae archiepiscopo vitae perpetuae permanendam in Christo salutem.«Si pastores ovium solem geluque pro gregis sui custodia die ac nocte ferre contenti sunt, et oculis conspectant vigilantibus, ne aliqua ex ovibus aut errando pereat, aut ferinis laniata morsibus rapiatur, quanta cura quantoque sudore debemus esse pervigiles ob salutem animarum, qui dicimur pastores esse earum. Attendamus igitur nos officium exhibere erga custodiam ovium Dominicarum, et ne quasi lupo veniente, territi fugiamus: ne in die divini examinis pro desidia nostra ante summum Pastorem et negligentia vestra excruciemur, unde modo honoris reverentia in sublimiore arce caeteris dijudicamur. [Col.1472D] Primatum itaque tuum in quo tibi ex more antecessorum tuorum vices apostolicae sedis exercere convenit, ita tibi ad plenum confirmamus, sicut beatum Augustinum, ejusque successores praefatae ecclesiae pontifices habuisse dignoscitur. Pallium vero fraternitati tuae ex more ad missarum solemnia celebranda commendamus, quo tibi non aliter uti concedimus, quam eo usu, quem antecessores nostri prodiderunt, ecclesiae tuae privilegiis in suo statu manentibus. Neque tua prudentia hoc incognitum habet vel cujuscunque, quantum indumenti honor moderatione actuum tremendus erit. Honestati morum tuorum haec ornamenta conveniunt quatenus, Deo auctore, possis esse conspicuus, ita ut vita tua filiis tuis sit regula. Et in illa, si qua fortitudo illis [Col.1473A] inest, dirigatur, dum in ea quae imitentur aspiciant. Et in fine epistolae, sancta Trinitas fraternitatem vestram gratiae suae protectione circumdet, atque ita in timoris sui viam te dirigat, ut post vitae hujus amaritudinem ad aeternam pervenire simul mereamur dulcedinem. Et hoc scriptum est per manum Leonis scrinialis sedis apostolicae, in mense Octobr., indictione IV, die primo Kalend. Octobr., anno 12 summi pontificis Joannis.»Haec sacra privilegia sanctorum apostolicorum in concilio totius Angliae lecta, tunc magnum momentum [al. firmamentum] Cantuariensis Ecclesiae primatui attulere. Hic quoque inserta, si lectorum poterunt evitare nauseam, non incommodum locum obtinebunt. Contra quae Thomas Eboracensis archiepiscopus [Col.1473B] parum virium habebat, nec ei diffusior calumniarum campus patebat, licet secum fautorum classes ascisceret. Opposuit tamen soli Augustino a beato concessum Gregorio, ut non solum episcopos quos ordinavit, neque hos tantummodo, qui per Eborac. episcopum essent ordinati, sed etiam omnes Britanniae sacerdotes haberet, Domino Deo nostro Jesu Christo auctore, subjectos. Post obitum vero ejus esset inter Londinensem et Eboracensem episc. mutua gratiae vicissitudo, et foret amplitudo prior honoris anticipatio ordinationis, voluisse Gregorium ut Augustinus poneret sedem Londoniae, sed ipsum charitate regis Ethelberti delinitum resedisse Cantiae. Non difficile fuisse Gregorio, si competere videret, ut pauculis verbis controversiae ambiguitatem sedaret, [Col.1473C] dicens: Haec tibi, Augustine, et omnibus successoribus tuis concedo; sed quod hoc rationi resultare cerneret, voluisse verba sua ventis diffundere. Haec et hujusmodi plura pergenti dicere, quod et defensionis necessitas, et antiquitatis inscitia ejus eloquio ministraret arma, Lanfrancus disputationis pedem contulit hujusmodi vigilantissimo responso occurrens. Opinio est veritatis egena, qua niteris ut dicatur soli Augustino concessum habere subjectionem omnium episcoporum Britanniae, et eorum etiam, qui essent ordinati per episcopum Eboracens. Exile et omnino angustum id esset munus, quod familiari ab olim suo, novo Anglo vir largiretur apostolicus; praesertim cum vivo Augustino nullus [Col.1473D] Eboracensis pontifex ordinaret, quos subjectos haberet Augustinus, sed nec aliquis ibi exstiterit episcopus. Beatus siquidem Paulinus primus ejusdem urbis praesul non tempore Augustini, sed tempore Justi, qui quartus fuit Cantiae pontifex, illuc directus est.Nescientem gesta Anglorum docebunt, quod dico. Hoc intelligentes sanctissimi sedis apostolicae praesules subjectionem omnium episcoporum Angliae successoribus Augustini confirmarunt, sicut privilegia recitata testantur. Gregorianam, ut dicunt, constitutionem verbis ornantes amplissimis et liberalitate munifica prosequentes, ejusdem sedis arbitri, ejusdem sententiae patroni. Aequumque censent ut omnes Anglorum ecclesiae ab eo loco [Col.1474A] mutuentur vivendi disciplinam, a cujus fomite rapuerunt credendi flammam. Quis enim nesciat, quod a Cantia manavit Christi credulitas in Eboracum et in caeteras Angliae ecclesias? Porro quod dicis potuisse beatum Gregorium si voluisset successoribus Augustini confirmare dicto quod concesserat Augustino, verum omnino est nec potest ambigi. Sed quod, quaeso, praejudicium hoc Cantuariensi sedi affert? A simili causam proponam. Nam quando Dominus et Salvator noster Jesus Christus dixit beato Petro: Tu es Petrus et super hanc petram aedificabo Ecclesiam meam, et tibi dabo claves regni coelorum (Matth. XVI), potuisset adjicere si voluisset: Eamdem potestatem successoribus tuis concedo; verum dicti praetermissio nihil reverentiae imminuit [Col.1474B] successoribus Petri. Ibisne his verbis obviam? referesne adversa? Enimvero omnium Christianorum conscientiis est inclytum, ut nihilominus quam beato Petro, successoribus ejus et minantibus attremant, et serenam dignitatem indulgentibus gaudenter applaudant. Estque tunc demum omnium ecclesiasticarum rerum rata dispensatio, si successorum beati Petri fuerit comprobata judicio. Quid illud agit, nisi vis divinae liberalitatis per Dominum Jesum a beato Petro in vicarios ejus diffusa? Ergo de similibus idem pronuntiabis judicium si dialecticam nosti. Praeterea quod valet in toto valet in parte: quod valet in majori, valet in minori. Romana Ecclesia quasi totum est omnium ecclesiarum, [Col.1474C] caeterae Ecclesiae quasi ejus partes. Sicut enim quodam intuitu homo est genus individuorum suorum, et tamen in unoquoque individuo inest totius hominis tota proprietas, ita quodam respectu sedes Romana est genus, et totum omnium ecclesiarum; et tamen in unaquaque ecclesia totius Christianae fidei tota regnat integritas. Ipsa est major omnium ecclesiarum, et quod in ea valet, debet et valere in minoribus, ut potestas primi cujuscunque ecclesiae principis in succedentes dimanet, nisi si quid personaliter et nominatim excipiatur. Quare sicut Christus dixit omnibus praesulibus Romanis quod dixit beato Petro, ita quod dixit Gregorius omnibus successoribus Augustini dixit in Augustino; hinc conficitur ut, sicut Cantia subjicitur Romae, quod [Col.1474D] ex ea fidem accepit, ita Eboracum subjiciatur Cantiae, quae eo praedicatores misit. Jam vero quod allegas, voluisse Gregorium ut Augustinus resideret Londoniae, fluctuat plane. Qui enim firmari potest, ut ipse magistri sui voluntati resultans, in repulsam decretorum iret? Sed famae tam multorum assensu firmatae derogare fidem refuto. Esto enim ut alias migraret, quid ad me, qui Londinensis episcopus non sum? Nihil enim mea interest, nisi quod usus antiquitatis non patitur, si tu cum Londinensi pontifice primatus honorem partiaris. Ea de re si, lite sequestra, pace media negotium ventilari desideres, pro mei juris officio non deero recto judicio. Succubuit tantis rationibus Thomas, et [Col.1475A] placitum ad moderationem transferens libenter conditioni concessit animum, ut ulterior ripa Humbrae fluminis esset principium suae dioecesis, citerior esset limes parochiae Cantuariensis. Emicat Lanfrancus, tripudio et victrici causa fretus, gesta scripto excepit, ne se praeterirent, et laberentur recentia, et rerum necessariarum posteri fraudarentur notitia, modeste sane, ut nec scienda praetermitteret, nec dicendo efflueret, quod in proprias laudes facetiari odiosa jactantia est. Verumtamen ego conjicio nullum alium potuisse tantam dubietatem ad planum absolvere quantalibet quis vigeret industria, et cui etiam suffragaretur ipsa, quae Lanfranco, justitia. Erat enim tunc temporis in doctrina et mundi sapientia famosissimus, et quem venerabiliter suspiceret Alexander [Col.1475B] apostolicus: honoris maximum fuit indicium cum Romam venienti sequestrato illo Romani supercilii fastu dignanter assurgeret, professus, hanc venerationem non se illius archiepiscopatui, sed magisterio litterarum deferre. Quapropter se fecisse quod esset honoris: illum debere facere quod esset justitiae, ut pro more omnium archiepiscoporum sancti Petri vicarii vestigiis advolveretur. Reddidit ille debitum tanti amoris expertus insignia, ut quaecunque petenda putasset haud dubie impetraret. Denique ambos itineris sui comites Thomam archiepiscopum Eboracensem, et Remigium episcopum Lincolniensem baculis et annulis exspoliatos; quod primus esset filius presbyteri, secundus pro auxiliis Willielmo venienti Angliam praebitis factus esset [Col.1475C] episcopus, divinum munus bellicosis laboribus nundinatus, precibus suis restituit officio. Papa enim pondus facti a se rejiciens in eum considerationem transfudit, bene an secus fieret, redderet ipse investituras si vellet, si minus, faceret quod commodum sciret. Ita illi de manu Lanfranci baculos et annulos recipientes laetum ad patriam cum eodem moliti sunt reditum. Nec minori eum amoris diligentia palpandum curavit Gregorius Alexandri successor multa illius consilio transigens, multa etiam domesticis suis ignota illius conscientiae communicans. Sermonis hujuscemodi veritati assistit epistola initio papatus Angliam directa, quae inter epistolas Lanfranci reperitur. Porro Willielmus rex in omnibus [Col.1475D] ei assurgebat, aggaudebatque et ei et aliis, quos in bono fervore audisset, permisitque ei concilia congregare, quorum unius actio haec est:«Anno Domini millesimo septuagesimo quinto. Regnante Willielmo anno nono, congregatum est concilium in Londonia, praesidente Lanfranco archiepiscopo Doroberniensi, considentibus secum Thoma archiepiscopo Eboracensi et caeteris episcopis. Roffensis ecclesia per id tempus pastore carebat. Lindiffarnensis qui et Dunelmensis episcopus canonicam excusationem habens concilio interesse non potuit. Et quod multis retro annis in Anglico regno usus conciliorum obsoleverat, renovata sunt nonnulla, quae antiquis etiam fuerant canonibus definita. Ex concilio igitur Toletano quarto, Milevitano [Col.1476A] atque Bracarensi statutum est, ut singuli secundum ordinationis suae tempora sedeant, praeter eos qui ex antiqua consuetudine sive suarum ecclesiarum privilegiis digniores sedes habent. De qua re interrogati sunt senes et aetate provecti, quid vel ipsi vidissent, vel a majoribus atque antiquioribus veraciter ac probabiliter ipsi audissent, super quo responso petitae sunt induciae ac concessae usque in crastinum. Crastina autem die concorditer perhibuere, quod Eboracensis archiepiscopus ad dexteram Dorobernensis sedere debeat; Londoniensis episcopus ad sinistram, Wenlanus juxta Eboracensem, si vero Eboracensis desit, Londinensis ad dexteram, Wenlanus ad sinistram. Ex Regula beati Benedicti et ex antiqua regularium locorum consuetudine, [Col.1476B] ut monachi proprium ordinem tenerent, et proprietate careant. Si quis vero cum proprietate inconfessus obierit, in caemeterio non sepeliatur. Ex decretis summorum pontificum Damasi et Leonis, nec non ex conciliis Sardicensi et Laodicensi, in quibus prohibetur episcopalis sedes in villis existere, concessum est regia munificentia et synodali auctoritate episcopis de villis transire ad civitates, Hermanno de Schireburne ad Salesberiam; Stigando de Seleseia ad Cicestriam; Petro de Lichfield ad Cestriam. Ex multis Romanorum praesulum decretis, diversisque sacrorum canonum auctoritatibus, ne quis alienum clericum, vel monachum sine commendatitiis litteris ordinet, vel retineat. Ad comprimendam quorumdam indiscretorum [Col.1476C] insolentiam ex communi decreto sancitum est, ne quis in concilio loquatur, praeter licentiam a metropolitano concessam, exceptis episcopis et abbatibus. Ex decretis Gregorii majoris, et minoris, ut nullus de propria cognatione vel uxoris defunctae, seu quam cognatus habuit uxorem accipiat, quod usque parentelae ex alterutra parte ad septimum gradum perveniat. Ut nullus sacros ordines seu officium ecclesiasticum emat, vel vendat. Ne sortes, seu divinationes ab aliquo exerceantur. Ex conciliis Heliberitano et Toletano decimo, ut nullus episcopus vel abbas, seu quilibet ex clero, hominem truncandum membris, vel occidendum judicet, vel judicantibus faveat.»[Col.1476D] Interea cum Pater Lanfrancus omnibus virtutibus solidaret ingenium, componeret animum, tum eleemosyna praecipue, aiunt ejus prognosticon fuisse: «Date eleemosynam, et ecce omnia munda sunt vobis (Luc. XI).» Quo ille accepto ab acclamantibus hilari vultu ad Dominum direxit: «Certemus ergo mutua vicissitudine, tu dando, ego dispertiendo.» Respondit coelestis pietas praedicabilis viri voto: affluebantque sibi tanta quae quantumlibet ambitum possent et explere, et vincere.Nec ille segnis erat in erogando, avaritiam familiare Longobardis vitium, ex sua persona propulsans, et decutiens. Et erat non inconsideratus dator, nec deperibat ejus liberalitas, quam discretio, et animi condiebat alacritas: luxque vultus [Col.1477A] ejus non cadebat in terram, sed erat accipienti gratissima, sicut sol mane novo exoriens, qui discussis nubilis tranquillat ventos, et serenat aera. Expendebantur ergo pauperibus panes, calcei, et prorsus quae ad victum pertinent et vestitum, denarii non dabantur maturiori tractatu, consilio profundiori, quod hujus temporis vulgus suffarcinato etiam marsupio, sicco concoquat ore famem. Et quasi aliquid sacrosanctum vitat dare pro victu nummum, ne debilitet numerum. Clericis egentibus, et monasteriis immensum quantum nummorum cumulat, plerumque verecundiores ad rogandum invitans. Nec pudebat archiepiscopum alte succinctum pauperibus cibos apponere, et tenuioris fortunae scholares ad disputationum pugnam committere. Post verba utrique laeti abibant, dum et [Col.1477B] victor scientiae praemium, et victus acciperet verecundiae solatium. Aedificia ecclesiae, cui sedebat, vorax flamma ante non multum consumpserat, cumulabantque ruinam aggeres parietum, disjecta tectorum. Ille deturbatis veteribus fundamentis suscitavit in ampliorem statum omnia: ignores majore pulchritudine, an velocitate. Auxit enim bonae voluntatis gloriam celeritatis industria. Et primo quidem monachos, tumultuariis et angustis, post elaboratis et magnificis aedibus inclusit. Jam vero ex abundanti est dicere quantum ibi ornamentorum congesserit, vel in palliis et sacris vestibus, in quibus cedente materia manus aurificum vincebat expensarum pretium, vel in diversis coloribus picturis, [Col.1477C] vel lenocinante splendore fucorum ars spectabilis rapiebat animos, et pulchritudinis gratia sollicitabat oculos ad lacunaria. Possessiones omnes villarum, quae vel antecessorum incuria, vel exactorum violentia aliena ingemiscebant imperia, in jus domesticum revocavit, favente rege et manu tenente: adeo ut etiam ab ejusdem regis fratre Odone Bajocensi episcopo, et comite Cantiae placito extorqueret, quod ille injuste detinebat. Animus enim versipellis et fallax bona Cantuariensis Ecclesiae inhiaverat, et profecto pessum dedisset, nisi Lanfrancus obstaret. Praevalebat in eo animae vivacitas, sed et beatissimi Dunstani in eum favor effusus. Nam quotiescunque in talibus cunctabundus ne res male vergeret suspensam differret sententiam, [Col.1477D] aderat ille soporato detegens adversariorum argutias, et evadendi demonstrans semitas. Quin etiam quondam aegrum, et cunctantis vitae pertaesum in visione, qua videretur cum eo luctam inivisse, eripuit discrimini, restituit bonae valetudini. Monachi Cantuarienses, sicut omnes tunc temporis in Anglia, saecularibus haud absimiles erant, nisi quod pudicitiam non facile proderent, canum cursibus avocari, avium praedam raptu aliarum volucrum per inane sequi, spumantis equi tergum premere, tesseras quatere, potibus indulgere delicatiori victu, et accuratiori cultu fragilitatem, nescire, parcimoniam abnuere, et caetera id genus, ut magis illos consules, quam monachos prae frequentia [Col.1478A] famulantium diceres: hoc ille conspicatus aliquandiu patientiam tenuit, nec quominus pavidos rancore austeritatis exterruit. Sciebat enim artis artium, id est regiminis animarum peritissimus consuetudinem a natura esse secundam, et repentina morum conversione teneriores exacerbari animos. Quapropter blandis monitionibus per intervalla temporis nunc illa, nunc ista subtrahens cote virtutum rudes exacuebat ad bonum mentes, elimabatque ab iis vitiorum rubiginem; et undecunque malorum exstirpabat plantaria, continuo ibi bonorum jaciebat semina. Nec prius abstitit, quam adulterinis abdicatis fetibus ultronei geniales virtutum adoptarent successus. Sunt hodie ampliori, quam uspiam Angliae, ut decet numero, religione Cluniacensibus non impares. Plurimus inest [Col.1478B] iis adhuc Lanfrancus, multa viri memoria, ingens in Deum devotio, pulchra in advenientes affabilitas manet, nec in aevum abolebitur communis in omnes, singularis in unumquemque illius charitas. Quod nullum unquam tristem permitteret, sed si quemquam subnubilum videret, statim sciscitaretur causam et quaereret, cognitae impiger mederetur. Ultroneus juvenibus offerre denarios, quibus necessitudinum propriarum inopiae occurrerent. Si autem datum fortuito excideret, geminare, idque clam aliis esse praecipere. Providens praeterea per totam Angliam monachis, ut nec deplorarent necessaria, nec claudicarent a Regula. Jamque enim episcoporum livor increverat, volentium ab episcopalibus [Col.1478C] sedibus monachos clericis immissis extrudere. Auctor hujus factionis fuit Walchelmus Wentanus ad caetera bonus, sed in hoc ad pravum consiliis susurronum flexus, plus XL canonicos, cappis et superpelliciis ornaverat. Regem in sententiam traxerat et tantum morem in medio ut archiepiscopi consensum eliceret. Is quo minus haberetur, nihil dubitandum. At ille auditum facinus exhorruit, et tot potentum excogitatas machinas, ut casses aranearum, solo intuitu dissolvit. Quin etiam ne idem auderent posteri, egit, ut Alexander papa scriptis inhiberet: magnum id, et laudandum, ut quod sedula sanctorum benignitas tempore regis Edgari inchoaverit, iste labefactari non permiserit. Quamvis nunquam comparatione factum hujus cum [Col.1478D] illorum facto pensitetur. Nam illi totius Angliae magistri, arridente etiam rege facile quod vellent efficerent. Iste autem solus contra tot obsistentes rem profligaverit et vicerit, abbatiam Sancti Albani per Paulum abbatem, quem ibi constituit, in eum quo nunc est statum provexit. In Roffensi episcopatu clerici servientes vix ad quaternarium numerum assurgere poterant, et ipsi quotidiani panis egentes. Hos per Gundulfum episcopum sustentans sumptibus propriis monachos ad quinquaginta introduxit, quibus villa magnifica data procuravit, ut non solum non afficerentur inopia, sed etiam victualium gauderent copia. Extra Cantuariam urbem in aquilonali parte lapideas [Col.1479A] domos omnibus egenis, in occidentali parte regia valetudine fluentibus ligneas locavit, canonicis etiam apud sanctum Gregorium regularibus institutis, qui iis divina facerent officia, divisis pro varietate sexuum habitaculis, sumptibus provisis, ministris delegatis, hujusmodi tempore Willielmi majoris insistebat operibus, non multas de his, quae ab eo petenda putasset repulsas passus. Nam ad caeteros minus civilis, illi erat affectuosus et dulcis, laboranti ergo justitiae praebebat manum ne laberetur in praeceps; caeterum multoties vitae suae taedium apud amicos ingemiscens, conjectabatque et praedicebat ex praesentibus futurorum pestem vir sagacis animi, et aevi maturus. Nec eum fefellit aestimatio. Siquidem defuncto patre, junior [Col.1479B] Willielmus in regnum suffectus, cum Lanfrancum parum sibi conniventem offenderet, ingentibus promissis juris et aequi tenendi mollitum ad suffragium suum avertit. Sed potestate potitus, multisque pro defectione principum pene omnium angoribus conflictatus promissa negligebat. Quapropter sponsionis ab archiepiscopo admonitus turbide respondit: Quis omnia potest facere quae promittit? His pertaesus non moras longas in luce traxit: sed post annos XIX episcopatus febrim nactus, cum medici consulti necessariam potionem respondissent, prius se confessione et viatico munivit. Hinc poculo sumpto, sed in contrarium verso efflavit, qualem semper optaverat exitum, sortitus; hoc enim domesticis confitebatur, se Dominum deprecari ut vel dyssenteria vel febri urgente [Col.1479C] moreretur, quod hae valetudines nec memoriam turbent, nec loquelam implicent. Vir cujus industriam praedicabit Cantia, cujus doctrinam in discipulis ejus stupebit Latinitas, quantum omnes anni durabunt. Nam ipse pauca ingenii sui monumenta reliquit, decretales epistolas, et praecipuam contra Berengarium.Post eum vacavit sedes archiepiscopatus annis plus quatuor. Rex enim malorum susurronum consiliis plus justo credulus, omnes sibi redditus annumerabat. Sed de talibus alias dixi, multum, ut decet, regiae majestati deferens. Ad praesens nos aliud urget opus, ut de successore Lanfranci rerum seriem pertendamus. Quanquam nos seriatim verba, sed summatim facta exsecuturus sum, [Col.1479D] prono favore domino Edmero cedens, qui omnia ita lucide exposuit, ut ea quodammodo subjecisse oculis nostris videatur. De Anselmo est sermo, qui in Augusta civitate oriundus, quae se primam transcendentibus Alpes exhibet, mediocritatem natalium in clarissimam famam face virtutum suarum extulit. Puer litteris institit, pueritiam egressus nunquam vel lasciviori aspectu castimoniam turbavit. Patriam terram exeundi patris ira adolescenti occasionem ingessit; quam cum ille nullo posset lenire ingenio, ne domestica simultas in violationem naturae transiret abscessu fefellit suo. Evasis Alpibus, cum volutaret anxius animi quo tenderet, divina dignatio fluctuantem serenavit, Northmanniam ad Lanfrancum [Col.1480A] eundum, cum quo si moraretur, et patriae necessitudine, et litterarum fomite incolatum levigaret. Cum ergo Beccum venisset, non aspernanter a Lanfranco susceptus, magnum ei levamentum ad scholas regendas fuit. Adolescebat, interea virtus cum aevo, industria cum ingenio. Jamque vernans tempus aetatis meditabatur in robur juventutis serpere. Erat enim XXVII annorum cum desiderio monasticae religionis afflatus est.Nam etiam olim tenellus puer idem desideraverat, insignes ausus in angusto corpusculo versans. Petierat, et acceperat adeo gravis morbi incommodum, quo parens uterque perterritus Deo filium voveret. Tunc vero pluribus secum ratiocinationibus agebat, quid praestaret, eremitam agere vel monachum. [Col.1480B] Si monachum, utrum conduceret animae diviti loco, an tenui. Dives scilicet locus conferret pro ubertate reddituum, sed auferret poenitudinis taedium pro copia necessariorum. Tenuis econtra pro laboribus lasciviam excuteret, sed pro debilitate virium multiplicaret susurrum. Item utrum melius esset monachum fieri Becci, an alibi; si Becci, frustra se ingenium trivisse in litteris, cum nullus esset ibi quem doceret, quod quamlibet magnam scientiam fama Lanfranci obscuraret. Si alibi, ubi pauci essent litteris probati, ex solitudine et singularitate scientiae posse superbiam generari. Has ratiocinationes secum diu decoctas in amantis sui Lanfranci sinum competenti evaporavit tempore. Ille ad Maurelium Rothomagensem archiepiscopum referendum censuit, [Col.1480C] quod esset monachus, et quod pro longaevitate religionis sectarum omnium discretus arbiter. Quid morer? Prolatis et discussis rationibus monachatus praefertur cunctis religionibus, quod soli monachi vivant sub alieno arbitrio, substernantur obedientiae, valefaciant voluntati propriae; locus Beccus eligitur, ubi temperato inter egenum et superfluum usu, nec labor frangeret, nec mollities enervaret, ubi surgentem fastum in Anselmo premeret Lanfranci comparatio. Monachi non esse, ut per doctrinam nundinetur famam, ut cupiditate gloriae vendat litteraturam. Fit ergo ibi monachus, et post triennium translato Lanfranco Cadomum, prior ab Herlewino abbate institutus est. In quo officio XV annis vitam suam omnibus virtutibus excoluit, juvenibus [Col.1480D] maxime intendens, quod pro aetatis teneritudine possent vel industria ad bonum, vel incuria ad malum effigiari; frugalitati adeo insuevit, ut tunc constricta vitalia, posteriori tempore, etiam si vellet, ampliori cibo aditum negarent. Peculiaritatis vitium cum in se voluntate, tum in aliis praedicatione exstirpabat, id esse solum dictitans, quod diabolum e coelo, hominem e paradiso eliminaverat, quod ipsi Dei praecepti transfugae, voluntati indulsissent propriae. Itaque proprio mentis arbitrio indulgentiam auferens, nihil omnino exterius aggregabat omnis generis peccatum adeo cavens, ut diceret, malle se esse sine peccato in inferno, quam cum peccato in coelo: dictum tunc plausibus exceptum, [Col.1481A] nunc intellectorem desiderat, sed alias quaerendus expositor. Orationum et meditationum ejus instantiam indicat liber de his, Spiritu sancto, ut credimus, dictante conscriptus, cujus ipse affluentiam bibulis hauserat medullis: soliloquiorum etiam ad se et allocutionum ad Deum libri, quibus cogitata omnium antecessorum evicit, vel, ut mitius dicam, in unum acervum coegit. Credulitatem enim nostram, quam illi auctoritate extorquere volunt, ille ratione roborat, quod credimus, ita esse, nec aliter esse posse, invincibilibus approbans argumentis, discretione et patientia aemulorum animos obtinuit, qui sibi praelatum illum dolerent. Sedulitate in defunctum juvenem caeterorum omnium ad bonum accendit ignaviam, animavit industriam. Nec interea tacita [Col.1481B] in ejus pectore sine miraculis vivebat religio, sed non paucis signis Deus viri gratiam exhibebat, cogitanti nocte quomodo Deus potuisset prophetis uno momento ostendere praeterita, praesentia et futura, idem munus collatum. Reclusis enim a dormitorio in ecclesiam omnium parietum obstaculis, vidit monachum cujus id curae erat, a lecto egressum funem signi tenere, quo monachos admoneret surgere, pudendorum sanies solo ejus visu in sanitatem refloruit, lavatura manuum ejus in potu sumpta leprosus luridam cutem exuit. Languidum morti vicinum qui se videret a lupis immanibus circumseptum, belluinoque rictu devorandum, ideoque clamores horrendos ejiceret, adventu suo fugatis hostibus placida quiete donavit. Alter a desperato [Col.1481C] morbo per aquae benedictae jactum convaluit, tertius illecebras carnis ejus benedictione evasit: is fuit Boso tunc juvenis, postea Beccensis abbas, qui cum Anselmo in libro, Cur Deus homo, loquitur.Qui juvenis adhuc ab eo monachus factus recentis professionis taedium patiebatur, veteris et desuetae flammae agnoscens et ingemiscens vestigia. Quapropter Patri aestus suos confessus, hoc tantum responsi accepit: Deus misereatur tibi, fili. Quo dicto, animae patientis lux serena influens coagulum vitiorum extenuavit et depulit. Defuncto dehinc Herlewyno abbate amplius munus suscepit Anselmus ab omnibus Beccensibus in abbatem electus, quamvis multis excusationibus refugere niteretur. Hoc ille [Col.1481D] magnis virtutibus inseruit, de quibus par videretur aliquas perstringere, nam XV annis, quoque hoc officium exercuit. Sed quia est animus magis illa describere, quae ad ejus archiepiscopatum pertinent, furabor, et pertransibo locum hunc. Castigat enim et praecipitat dicendi moras suscepti operis necessitas, ne reculcare videar, quae clarissimo praeoccupata sunt ingenio. Quamvis, sicut in aliis dixi, non videatur absurdum si virtutum ejus et operum indicem texuero, ut qui spatiosa illa volumina non attigit, isto instruatur compendio. Suscepto ergo in alteram vitam Lanfranco, depraedationes ecclesiarum ubique in Anglia, bonorum proscriptiones exerceri. Mater ecclesiarum in Cantuaria fisco adjecta regio, annuis et saepe etiam menstruis exactoribus [Col.1482A] vellicabatur. Tolerabilius enim propemodum videretur, si unius, cui consuesset, perpetuum imperium ingemisceret, quam novis et sibi semper succedentibus dominis subjaceret. Iuter haec apud episcopos silentium grande, nec erant canes qui latrare valerent. Nulla vox credebatur dolori, intra [al., contra] conscientiam strangulabatur judicium ob unius hominis metum. Nam quid attinet loqui, ubi loquendo irrites odium, nec ullum nanciscaris emolumentum? Erat tamen spes nonnulla his malis posse imponi finem, siquando Cantuariensem archiepiscopum viderent, qui esset os omnium, vexillifer praevius, umbo publicus. Spargebaturque in vulgus rumor, haud equidem sine mente et numine Dei, ut arbitror, Anselmum fore archiepiscopum virum penitus [Col.1482B] sanctum, anxie doctum, felicem futuram hujus hominis benedictionibus Angliam. Hujusmodi verba ad aures ejus prolata continuerunt eum in Northmannia totis V annis, quamvis crebro causis ingruentibus ultra mare advocaretur. Invitabat ergo eum multorum necessitas, sed retrahebat timor, ne famae melioris oblitus raptari ambitione archiepiscopatus putaretur. Postremo, cum jam differre sine dispendio animarum nequiret, in Angliam navigavit, conscientiae suae puritatem Domino sacrificans. Caeterum quid homines loquerentur, ipsi viderent, cum quantum sua interesset, eorum obloquia honesta diu conversatione vitasset. Simul etiam rumor de ejus archiepiscopatu minas olim intentans longinquitate temporis detepuerat. Adventus plures et rationabiles [Col.1482C] fuere causae, sed hae praecipuae, ut abbatiam apud Cestrum firmaret, quam ejusdem civitatis comes Hugo monachis potissimum Beccensibus implere volebat; ut eundem Hugonem jamdudum languentem visitaret, qui quanquam in supremis positus omnium in confessione supercilium recusans Anselmum expetebat, veteris amicitiae pignus apud eum depositurus, si moreretur, ut praediorum suorum vectigalia lenito intercessionibus suis rege levigaret. Et prima quidem continuo expedivit, tertium vero absoluturus, curiam contendit. Nec molles, ut alii rimatus aditus, statim ut venit sanctitatis reverentia in interiora admissus est. Data secreti copia, cuncta, quibus regem accusabat fama, incunctanter [Col.1482D] aperuit, necessitates quoque suas modeste, allegans. Ille omnia negotia Beccensis ecclesiae ad arbitrium rectoris componens, caeterarum rerum amaritudinem cachinno dissolvit, famae licentiae non se posse obviare dictitans, caeterum sanctum virum non debere illa credere, neque enim procaciore responso exsufflare hominem tunc volebat, sciens quanti eum pater et mater pendere soliti essent, dum adviverent. Nam et hoc in rege magnificum videri debet, quod qui omnia pro potestate facere posset, magis quaedam joco eludebat, ad sales multa extra judicium animi transferens. Cum enim ab episcopis ei suggereretur, ut permitteret orationes per regnum fieri, quo Deus ei dignaretur inspirare ut matrem ecclesiarum pastore sublevaret, respondit ludibundus [Col.1483A] risu iram dissimulans: «Orate quod vultis, ego faciam quod placebit, quod nullius unquam oratio voluntatem meam labefactabit.» Item cum in consessu procerum de Anselmo haberetur verbum, unus intulit, ipsum esse solum nostro tempore nullius honoris cupidum: tum ille subsannans, «Nec, ait, archiepiscopatus Cantuariensis?» quod cum ei aeque a colloquente negaretur, affirmavit Anselmum omnia pedibus, manibusque acturum, si modo ullius spei honoris illius consequendi nancisceretur spiritum, sed, per sanctum, inquit, vultum de Luca, et ipse et omnes archiepiscopatus competitores hoc tempore mihi cedent, quod ego archiepiscopus ero. Talia frequenter ingeminans, mox vim morbi gravem persensit, quo aucto post paucas [Col.1483B] horas decubuit. Ac tum forte Anselmus a tumultibus curiae se removerat, sed pernicitate a rege directi nuntii concitatus, desideranti praesentiam suam exhibuit, cujus confessione, ex consensu episcoporum suscepta, de peccatis dolentem instituit, ut virgam emendationis indicem per episcopos, qui tunc frequentes convenerant, super altare vadem mitteret, viduatis Ecclesiis pastores sufficeret, exsules restitueret, vinculatos expediret. Facit ille omnia, nihilo remissiori devotione quam si a Deo juberetur, urgebat eum amarior valetudo, poenasque delictorum reposcere sperabatur. Tunc commode ad circumstantes sermonem produxit aegrotus de consolatione Cantuariensis ecclesiae, in episcopos ejus rei considerationem transmittens. Plausu exceptum [Col.1483C] est verbum, ibatque clamor in coelum, bona, et salutem regi optantium. Transfunditur tamen in eum consultationis dignatio, pronisque mentibus in assensum regium pendetur, ut quem ipse dignum pronuntiaret, cuncti profecto susciperent. Ita ille cubito sese attollens, hunc, ait, sanctum virum Anselmum eligo, ingenti subsecuto fragore faventium.Hoc audito, securitatem Anselmi pectoris pavor hausit, simul et facies impalluit. Conantem super his excusationes moliri, in partem tulerunt episcopi: et primo quidem his verbis deliniunt: Gratularetur tempori, quod ipse Deus procul dubio administrasset, ut per ejus archiepiscopatum possent tot per Angliam mala recidi, perturbationibus omnibus dexter [Col.1483D] modus imponi; pronuntiaret ille, quod fieri in Dei rebus vellet, se non defuturos ejus suffragio; ille Dominum pro eis oraret, ipsi forensia, si qua essent, pro eo susciperent; susciperet ergo benigne, quod divinitus regi feroci videbatur inspiratum, ne omnium perversitatum, quae deinceps in regno emergerent, culpabilis esset. Talia jactabant; sed ipse futurorum praesagus, omnes eorum ratiocinationes levi responso exuit: Tanto ponderi se pro aetatis debilitate non esse congruum; praesumptuosum si juvenis quilibet tantum tentaret laborem, nedum ipse cui sanguis heberet, et cujus vires aemula senectus carpsisset, saecularia negotia se nescire, quia nollet scire, quorum occupationes, semper post monachatum horruisset, liberum affectans [Col.1484A] animum voluptati sanctarum Scripturarum intendere: velle illos dissonantia facere, ut aratrum sanctae ecclesiae, quod in Anglia duo boves validi, et pari fortitudine ad bonum certantes, id est rex et archiepiscopus Cantuariensis debeant trahere, nunc ove vetula cum tauro indomito jugata distorqueatur a recto: «Et ego, inquit, sum ovis vetula, qui, si quietus essem, verbi Dei lacte et operimento lanae, aliquibus possem fortassis non ingratus esse; sed si me cum hoc tauro conjungitis, videbitis pro disparilitate trahentium aratrum non recte procedere. Nullum ergo de hoc facto emolumentum habebitis, imo dum timor vestra oppilaverit ora, videbitis Ecclesiam, cui inconsulte consulere vultis, vivo pastore carentem. Praeterea, cum sim alterius regni abbas, [Col.1484B] quam indecens et ambitione plenum sit, videtis, ut defraudem monachos, quibus tutelam, et archiepiscopum exhonorem, cui professionem debeo.» Eo instantius illi urgere, et omnibus quae objecerat festinam medelam promittere. Rex quoque nuntiata sibi obstinatione repulsae, per paternam et maternam amicitiam obtestari, ne suae detrimento animae, velit in sententia permanere, quin etiam omnibus ad ejus pedes provolutis, ipse quoque in faciem concidit, nullisque flectebatur heros lacrymis, nullis lactabatur promissis, adeo (ut postea sub obtestatione deitatis dicebat) tunc anxius, ut si voluntas Dei esset, mallet carere spiritu, quam tanto curarum fluctuare aestu: quin et monachos suos praesentes de suffragio lacrymabiliter appellabat, donec [Col.1484C] episcopi mutuo se cohortati, impetum quasi in hostem conjurant. Itaque pars a tergo, pars ab ante, eum ad lectum jacentis impellunt. Arreptaeque manus digitos, quos in volam stricte curvaverat, erigere conantur; aliquantoque labore cassato, quod fortitudinem in viro suscitaverat ira, et dolor, vix indice levato cum ille pro violentia voces dolentis exprimeret, baculum pastoralem apposuere. Stringentes continuo manum ne abjiceret, traxerunt potius quam duxerunt in ecclesiam, solemnia pro more munia exsecuti: et licet laeta vox omnium: Te Deum laudamus canentium, diverberaret auras; ille, nisu, quo poterat, clamabat: «Nihil est quod agitis, nolo, non consentio;» regressusque ad regem [Col.1484D] illum propediem melius habiturum dixit se non consensisse violentiae: ideoque omnia, quae facta fuerant, de hac re in se in irritum deduci posse et debere.His dictis, comitatus magnatibus excedens curia, successit hospitio, lacrymas ubertim ejiciens, multoque dolore gravis. Tali ergo gestu internae voluntatis interprete, magis intendit [al., accendit] decumbentis animos, ut statim juberet ipsum pronuntiari in vulgus archiepiscopum, investirique omnibus, quae ad ecclesiae Cantuariensis spectant reditus, urbem praeterea Cantuariae, quam archiepiscopus Lanfrancus habuerat ex beneficio, isti concessit ex solido. Act. anno ab Incarnatione Domini 1093, pridie Non. Martii prima Dominica Quadragesimae.Anselmus igitur in praedia ecclesiastici juris abiit, [Col.1485A] et rex discussa infirmitate convaluit. Impigre enim quod inceperat, urgebat, ut Anselmum in archiepiscopatu firmaret; missique sunt nuntii in Northmanniam cum litteris regis ad archiepiscopum Rothomagensem et monachos Beccenses, qui liberam ei cessionem impetrarent. Illi quoque rationem rei quae petebatur, diligenti lance pensantes, aliquantis controversiis prolatis, et eventilatis tandem concesserunt. Sed suspendit ordinationem ejus simultas inter ipsum et regem, irrepens hujuscemodi de causa. Convenerat eum rex favorabilibus assentationibus, ut possessiones Ecclesiae Christi, quas ipse abalienaverat, voluntaria dignatione in clientum suorum jus aeternum transcriberet, qui illas post decessum Lanfranci, per ejus donum invaserant: negavit [Col.1485B] Anselmus infligere damnum ecclesiae, cui ipse nihil contulisset. Commota ex his principis bile, quod ante de pontificatu ejus summo celebrabat studio, dilatum, et pene omissum: unde egregia mens ejus assurrexit laetitia, sperans se omni praelationis defunctum munere, et in solitariam vitam transferendum. Jam enim abbatiae dato baculo decesserat per Rothomagensem archiepiscopum Willielmum absolutus. Solebatque tunc, et saepe profiteri, quod ad nullam praelationem valeret, nisi ad prioratum claustri, quia et gauderet otio, et aliis laboribus impar, linguam ad benedicendum promptam haberet. Verumtamen multo fluente tempore omnium querelis rex turbatus, quod carentes rectore pessum irent ecclesiae, vix persuasit ei, ut suscipiens archiepiscopatum [Col.1485C] consensu suo cunctorum roboraret desiderium. Ingentibus autem promissis, quae ipsas onerarent auras, effusis, quae hominem illicerent, tardantem impellerent, regalia pro more illius temporis faciens principi, VII Kal. Octobris, Cantuariae assedit; sed pridie N. Decembris ab omnibus episcopis Angliae solemnia episcopalia suscepit: fuitque prognosticon ejus: «Vocavit multos, et misit servum suum hora coenae dicere invitatis ut venirent, quia parata sunt omnia, et coeperunt omnes simul excusare (Luc. XIV),» nec multo post rex mare transiit. Erant his diebus duo competitores Romani praesulatus, Wibertus et Urbanus, summi ambo et praestantes viri, neuterque alteri pro persona cedebat. [Col.1485D] Consensu dubio fluctuabat Anglia, in Wibertum tamen metu regis inclinatior. Anselmus jamdudum Urbanum in papam susceperat, idque rege non abnuente exceperat, cum ad archiepiscopatum eligeretur. Verumtamen cum ille redisset in regnum, cassus moliminis, quo meditatus fuerat fratrem provincia spoliare, adiit eum pontifex, petiitque licentiam Romam eundi pro pallio sumendo a papa Urbano.Hoc dicto, rex, ut semper calori pronus erat, novas causas irarum invenit: excitatusque in malum pronuntiavit, non rectam eum fidem, quam sibi promiserat, posse servare, si sua sine licentia Urbanum, vel quemlibet papam appellaret. Differendum id ad frequentiorem conventum respondit Anselmus, [Col.1486A] serioque tractandum, utrum ideo fidelitatem terreni Domini debilitaret, si vicarium sancti Petri appellaret. Magnis ergo utrinque motibus, magnis consultationibus actum: eratque ratiocinatio regis hujusmodi: Consuetudo regni mei est a patre meo instituta, ut nullus praeter licentiam regis appelletur papa. Qui consuetudines regni tollit, potestatem quoque et coronam regni violat. Qui coronam mihi aufert, inimicitias, et infidelitatem in me agit. Respondebat Anselmus: Dominus contra sapit, qui hanc quaestionem duobus praeceptis absolvit, et enodem reddidit. Quid enim fidelitatis debeamus vicario beati Petri, ipse docet: «Tu es Petrus, et super hanc petram aedificabo Ecclesiam meam: et, tibi dabo claves regni coelorum, et quaecunque ligaveris [Col.1486B] super terram erunt ligata et in coelis, et, quaecunque solveris super terram, erunt soluta, et in coelis (Matth. XVI),» et communiter omnibus: «Qui vos audit, me audit, et qui vos spernit, me spernit (Luc. X).» Et iterum: «Qui vos tangit, quasi qui tangit pupillam oculi mei (Zach. II).» Porro quid debeamus regi, alias declarat: «Reddite quae sunt Caesaris, Caesari, et quae sunt Dei, Deo (Matth. XXII).» Reddam ergo sine offensa in his quae Dei sunt, vicario beati Petri obedientiam; et in his quae terrenae dignitati domini mei competunt, fidele auxilium et consilium pro posse meo non subtraham.In his exsequendis omnes episcopi Angliae primati suo suffragium negarunt, partes agentes mercenarii, et libertatis profugi. Et quasi parum id [Col.1486C] esset, omnem ei obedientiam, et subjectionem abnegaverunt. Incentor et vexillifer factionis erat Willielmus Dunelmensis episcopus, homo importunae facundiae, et ambitionis infestae. Qui speraret archiepiscopatui intrudi Anselmo depulso: ideoque improbius insistebat negotio, promiseratque regi futurum sua solertia, ut cederet honori, sponte reddito annulo et baculo. Sed ventilabat ingenium adverso Deo, cum omnia ejus, et caeterorum consilia longis ambagibus volutata uno contudit responso: Si quis esset, qui probare praesumeret, quod ideo fidem terreno negaret regi, quia appellaret vicarium beati Petri, esset ipse contra paratus, cui, et ubi deberet, respondere. Eo magis illi animis labefactati, majorem, [Col.1486D] quam opinabantur animadverterunt viro inesse prudentiam, quod sciret non debere archiepiscopum Cantuariae judicari, nisi in consistorio apostolici. Ita toto acumine limatorum in consiliis virorum inaniter adversus eum, cui Deus aderat, certabatur. Nam quaecunque dicenda putassent, inventa statim ratione, sicut vehementi flatu casses araneorum dirumpebat; adeo immotus animo, et sollicitudinis vacuus, ut illis in partes secedentibus, et dicta sua huc et illuc ponderantibus, ipse sopori ad parietem reclinatus indulgeret. Eodem vultu mente inconcussus, nec ira turbulentus, nec metu anxius, tranquillitatem animi, et ipse fatebatur, et faciei praetendebat hilaritas. Surrectum ergo in clamores et furias, Dunelmensi episcopo palam pronuntiante: [Col.1487A] eum qui ratione non possit compesci, debere vi opprimi. Reclamatum est a proceribus, qui multo magis quam episcopi, ab injuriis archiepiscopi temperandum censebant. Denique jussi ut ei subjectionem abnegarent, prorsus refutarunt, dicentes se Christianos esse, nec velle in aliquo archiepiscopi sui voluntati resultare. Id rex quamvis moleste tulisset, formidine tamen majoris tumultus, iram intra fauces repressit. Tum quoniam sponsio episcoporum non bene processerat, in eorum reclinatur consilium, volens ut Anselmus privatus baculo et annulo pelleretur regno. Sed cum id vi nequiret obtinere, et ille, se quidem Anglia cedere, sed insignia, et nomen non reddere profiteretur, dilata omnia cum bona pace ab Idibus Martii, quae tunc [Col.1487B] erant, ad Octavas Pentecostes. Hoc illi jam vacationem meditanti, cum proceres renuntiassent, producto suspirio gemebundus retulit: Quanquam ex praeteritis futura non nesciam, tamen ne omnia meo videar urgere arbitrio, pacem amplector, quantum mea refert, ab ea non deviaturus. Qui violator pacis exstiterit, ipse, quantum ad Deum est, videret. Nec fortuitum dictum viri a veritate decidit. Nam ante praefinitum tempus multa ei impacta contraria, camerarius ejus ad poenam ante oculos ejus abreptus, quidam, quorum consiliis potissimum innitebatur, ultra mare fugati. Arguta malignitatis consilia, ad ejus honoris detrimentum excogitata, et ad rem deducta. Nuntii duo, singulares versutiarum artifices [Col.1487C] ipso ignorante, et nihil minus suspicante Romam missi, ut explorato urbis statu agerent apud papam, ut pallium regi mitteret tradendum cui liberet. Strenue illi, et impigre, quae jussi fuerant exsecuti, Albanensem episcopum Walterum ex praecepto Urbani papae Angliam adducunt. Is Dofris appulsus, clam Anselmo curiam venit, ingentibusque promissis animum Willielmi sitientem explevit. Si Urbanus in Anglia reciperetur ad papam, fore ut quaecunque rex petenda existimasset, ille privilegio sedis apostolicae roboraret. Caeterum ad causam archiepiscopi nihil suffragii, nisi quod rogatus ut eum expelleret, impossibile factu respondit, ut vir celebratissimae sanctitatis, et scientiae, et in praesulatum introductus legitime, deturbaretur, nullius obnoxius [Col.1487D] culpae. Continuo igitur edictum per provinciam promulgatur, Urbanum apostolicum debere dici et credi. Eo audito mirari Anselmus, cum ecce frequentes episcopi ad eum missi venerunt: pertentatoque sensim homine, utrum ad redimendam regis amicitiam esset infractior, cum nihilo mutatum experirentur, quod latebat aperuere. Dominum regem sua opera et impensa pallium a Roma meruisse, suoque labore transegisse negotium, quod illi constaret multis marcis. Par esse ut tanto principis beneficio, digno respondeat muneris officio. Ingemuit ille doli machinam in effectum deductam, dicta episcoporum largis suspiriis excipiens, negavitque se quidquam propter hoc daturum, quia parvi aestimaret beneficium, cujus amplitudinem ipsi tanti [Col.1488A] penderent. Per hoc rex edoctus nullo modo mentis ejus robur enervari posse, ut in amicitiam suam cederet, salva dignitatis suae magnanimitate ultro eam expetiit et impetravit. Dataque ei publice potestate, ut per totum regnum primatus sui jus exerceret libere, dies praefixa, qua Albanensis episcopus cum pallio Cantuariam veniret, venienti, et sacrum insigne in vase argenteo deferenti vulgo applausum, ab archiepiscopo nudipede, sed sacerdotalibus vestimentis induto occursum. Inde super altare Domini Salvatoris pallium assumptum sacratus pontifex beatis humeris composuit, et ad divina celebranda processit: erat tunc dies Dominica, IV Idus Junii, fuitque nonnullis ingenti miraculo, quod idem evangelium illa die occurrit, quod ante prognosticon [Col.1488B] ejus fuerat: «Homo quidam fecit coenam magnam, et vocavit multos, et misit servos suos hora coenae, etc. (Luc. XIV).»Ita concordia inita, et rege ultra mare profecto, serena pacis tranquillitas toto illo anno ab animo Anselmi curas depulit, et bonorum hominum levavit sollicitudines. Sed posteriori tempore Willielmo reverso rursus tempestas intonuit, rursus procella odiorum inhorruit. Enimvero ille felici laetus eventu, statim in Walenses contendit. Nam maxima Dei gratia omnibus ejus conatibus occurrente, ita in omnibus usus est placido allusu fortunae, ut videretur cum eo Deus beneficiis certare. Si pugnam adoriretur, opimas manubias referebat; si pelago impacato navigare volebat, statim [Col.1488C] venti furorem ponerent. Videbat haec Anselmus, et aggaudebat, sperans illum propter tam affluentem gratiam quandoque liberam facere ecclesiam. Quocirca de Gualensi expeditione reversum meditabatur leniter aggredi, sed praevenit ille conviciis per nuntium exagitando archiepiscopum, causatus militum, quos in hostem miserat, paucitatem et inertiam.Quo allato spes omnis emendationis apud Anselmum obtorpuit. Dimisit igitur nuntium responsione vacuum, ne reciprocis relatibus jurgiorum campus aperiretur. Saeviebat, credo, instinctu diaboli contra pontificem fortuna; parabanturque in proximam curiam contra eum machinamenta. Quae omnia petendo [Col.1488D] licentiam eundi Romam quassavit et depulit; cum prius multis moliminibus voluntatem ejus super ecclesiarum statum attentasset. Quocirca haec communicaturus cum papa, rogavit, ut dixi, licentiam pergendi Romam, bis terque frustra. «Intelligo enim, aiebat rex, licentiam interdicendam, cum eum nullo gravi peccato sciam onerari, cujus a Roma petat absolutionem, nec egere illius loci consilio, cum ei nullius scientiae desit copia. Magis certe dixerim, Urbanum Anselmi cedere sapientiae, quam Anselmum Urbano indigere. Quod si pertinacius coeptis institerit, omnem archiepiscopatum in meum fiscum redigam. Transgreditur enim promissa sua, quibus fidem suam astrinxit omnes consuetudines servaturum regni mei. Insolitum est quippe mihi, ut [Col.1489A] quisquam procerum meorum eat Romam, nisi meo potissimum missu. Ideo vel juret mihi se nunquam deinceps pro qualibet oppressione [al., impressione] sedem apostolicam appellaturum, vel evacuet regnum. Haec, inquit, vos fideles mei dicite sibi, et si videritis eum velle desistere itinere, tunc vigorem curialis judicii experiatur, quod me toties inquietare non timuerit de re, quam ad summam perducere nolit. Contra haec per nuntios Anselmus agendum non ratus, ipse ad regem ingressus, pro more dextrae illius assedit, habuitque orationem ad hanc sententiam: «Quod dicis me non debere ire Romam, quod gravi peccato caream, et scientia affluam, quamvis neutrum pro vero arrogem, tamen Dei librae committo examinanda. Quod dicis me promisisse, [Col.1489B] ut consuetudines tuas servarem, amplector, sed conditiones requiro: cum exceptione enim dixi me servaturum illas duntaxat, quae legibus Dei consentaneae, cum honestate essent constitutae. Quod dicis me fidem excedere, quod praevaricatis consuetudinibus tuis sedem appello apostolicam, custodita reverentia principatus tui, non verum esset, si alter diceret [al., non verum esse alter diceret]: fidelitatem enim, quam tibi, rex, debeo, ex Dei fide habeo, cujus vicarius est sanctus Petrus, cujus sedem appello. Quod dicis, debere me jurare, ne ulterius pro quavis causa Romam appellem, publice pronuntio, quod Christianus princeps ab archiepiscopo suo tale sacramentum exigit injuste. Si enim [Col.1489C] sanctum Petrum jurejurando abjurarem, negarem Christum. Quando vero ulla re Christum negavero, tunc tibi de petitae licentiae peccato satisfacere non tardabo: forsitan autem me discedente procurabit Deus ut non diu res ecclesiasticae, sicut minaris, tuis famulentur compendiis. Obstrepunt dicenti rex et proceres, illud maxime objurgantes, nunquam in consuetudinibus servandis mentionem Dei fuisse, vel honesti recti.»Tum ille comi vultu, et pene in risum resoluto dixit haec verba eadem: «Papae! Si nec Dei, nec rectitudinis mentio, ut dicis, facta fuit, cujus tunc? Absit ab omni Christiano leges, vel consuetudines tenere, et tueri, quae Deo, et rectitudini noscuntur esse contrariae.» Hoc illi dicto quasi malleo frontes [Col.1489D] impudentes reperculsi, demissione capitum, et vocis silentio injustitiam suam testati sunt. Nihil enim ille turbatur, sed quandocunque illi succlamarent, tacens rursus ad caput sententiae impermotus revertebatur; verumtamen non continuit rex animum, quin crudeles minas intorquens, diceret, non illum quidquam de regno suo exportaturum. At ille impavidus: «Pedes, inquit, et nudus pergam; si equitaturas meas et vestes vestrum esse quis affirmaverit.» Puduit principem dicti, et rubore cinctus ora: «Non ita, inquit, volo, sed undecimo abhinc die, cum ad portum veneris, nuntio meo in portandis vel dimittendis parebis.» Irasceretur alius, sed Anselmus imperturbatus manens benedictionem suam regi non abnuenti obtulit, praelocutus moleste se quidem, et [Col.1490A] aegre iram regiam ferre; sed si dignaretur intelligere, ad commodum ejus animae viam inchoatam spectare. Subterfugerunt hoc negotium, sicut et prius episcopi; quos cum ille de suffragio convenisset, responderunt illum et religiosum et sapientem esse. Pro sapientia consilio eorum non indigere; sed quid faciendum sit, optime scire; pro sanctitate incunctanter bonum exsequi velle et posse; sed adversum dominum suum non posse assurgere, cujus gratia carere nollent pro honoribus, et parentibus suis, quos diligerent. Ille qui esset omnis labis mundanae, et cupiditatis immunis, rem Dei, ut coeperat, persequeretur, habiturus episcoporum voluntatem tacitam, caeterum vocis opem nullam. Quanquam si qua fides, si quis aditus meliori [Col.1490B] consilio esset, praestaret domi dulce confovere otium, quam patria et honoribus extorrem tanto indulgere labori. Ita omnes discessere, solisque duobus poenitentiam, antequam mare transiret, petentibus benignus ignovit. Eorum nomina fuerunt Osmer, Salesberiensis [al., Schireburnensis], et Robertus Herefordensis. Una ergo die Cantuariae commoratus, peram et baculum, solatia, et indicia itineris pro consuetudine assumpsit. Inde Doveram veniens, XV diebus propter inclementiam venti, ibi contra votum retentus erat. Quo spatio nuntius, ut dicebatur, a rege missus contubernioque et convivio ejus indefesse potitus causam adventus secretam tenuit. Sed cum jam prosperitas flatuum naves vocaret [Col.1490C] in altum, ille ex praecepto regis omnes bulgias et manticas efferri coram, et expilari imperavit. Crudele et miserabile spectaculum, primatem Angliae, caput totius religionis et sapientiae, praedonis more exagitari. Sed cum solummodo necessaria supellex, et nihil pecuniarum inveniretur, ille qui venerat facti, quod invitus fecerat, poenitens, abire permisit indemnem. Solutas naves Notus provexit in salum, primo quidem segniter, adeo ut retorto flamine retro viderentur Angliam adnare. Quod cum prae dolore cordis siccis oculis nequiret pater videre, elevatis in altum manibus auxilium coelo detraxit, venti enim placatis animis constraverunt aequora, et versus Flandriam intenderunt carbasa: ita naves flatu secundo sulcantes mare, non multo [Col.1490D] post Withsandum appulere. Primum hospitium illi cum monachis sancti Bertini fuit; caetera favor administravit, omnibus certatim eum episcopis et abbatibus invitantibus, et invitum etiam detrahentibus. Ibat fama viri praenuntia, et dulci corda audientium afflabat aura. Quocirca quanto amore omnium susceptus, quantis officiis delinitus sit, conanti dicere succumbit sermo, et fatiscit oratio, mira rerum conversione, ut honoratior esset in aliena provincia quam fuerat civis in patria, archiepiscopus in Ecclesia.Ipse Lugdunensis archiepiscopus Hugo, legatus apostolicus in Gallia, magni nominis, et potentiae, nec religionis egenus, ubi ad eum Lugdunum iter advertere audivit, alacriter occurrit, devote obsecutus [Col.1491A] est. Ejus igitur consilio ibi resedit, totius causae indices Romam Urbano apostolico mittens, valetudo subitanea flagitabat otium simul et consilium. Videbatur interim Wibertinis praedonibus cedere, ferebat enim per omnium rumor ora venisse archiepiscopum Cantuariensem ab Anglia, Romamque tendere ad Urbanum suffarcinatum pecunia, magnum esse quod secum ferat archiepiscopus Angliae, quae sit provincia omnium fertilissima. His illi animos incensi jam tum semitas omnes obsederant, angustias locorum occupaverant, ne qua elaberetur. Ingens domino suo fore commodum si prenderetur, qui Urbani partium propugnator esset. Quare passus est ardores eorum ad tempus negata praeda languescere, ut se opinione deceptos [Col.1491B] esse credentes, domum redirent: hoc consilio fructum detraxit insidiantibus, et jam redierat nuntius praecipiens ex parte apostolici, ut remota omni excusatione per obedientiam Romam veniret. Nescius ille contraire obedientiae, et de spe misericordiae Dei audentior viam invasit. Nam et vigor salutis refusus audaciam suggerebat, et citra senium viridis, et cruda senectus bene adhuc labores patiebatur.Evasis ergo Alpibus Romam incolumis venit, nullo suorum homine, vel jumento desiderato; uno tantum in toto itinere tentatus discrimine, quod tamen fuit successus et alimentum gloriae. Dux siquidem Burgundiae eadem, qua Wibertini spe raptatus, [Col.1491C] ad eum depraedandum inflatiore spiritu animatus erat; sed uno tantum aspectu ejus emollitus, omnem exhalavit superbiam, resumpsit humilitatem. Adeo dulci intuitu, leni facie, placida canitie aspicientem rapiebat, ut in quemcunque oculorum gratiam injiceret, statim in amorem sui alliceret. Ita cordis tumor duci per nebulonum verba conceptus eo viso resedit. Continuoque pontificis exceptus osculo benedictionem ultro expetiit: advocatoque uno ex magnatibus suis (stipatus enim multis, cum maximo venerat tumultu), praecepit ut eum secure per terram suam deduceret: et non minus ei quam sibi ubique serviri faceret. Foederata ergo amicitia discedit, saepius contra maledicos infrendens et ingeminans eis odium Dei, qui sibi persuasissent, [Col.1491D] ut persequeretur Dei angelum. Anselmus ergo securus, Cluniacum, mox ut dixi, Lugdunum, inde Romam pervenit.Quem apostolicus magnifice suscipiens coram senatu amplissimis laudibus extulit. Illum esse totius Latinitatis magistrum, in disciplinis liberalibus, in religione parem non invenirent; contumelias multas pro fidelitate Romana passum, tandem per plenas periculis et mortibus vias ad se venisse, flagitare a se suffragium, cujus ipse magis egeret consilio. Talia Urbanus jactabat; sed Anselmus pudore caput demissus silentium premebat, sed ubi summus pontifex laudum finem fecit, ille data copia causam suam omnem veraciter allegavit. Pollicetur praesul, pariterque senatus auxilium; scribuntur [Col.1492A] litterae Willielmo regi Angliae; jubetur Anselmus omnibus suis revestiri. Statim enim ut ille mare transierat, archiepiscopatum totum suae ditioni substerni, et quaecunque ante statuerat, in irritum deduci jusserat. Litterarum responsum jubetur archiepiscopus circa papam operiri. Sed non fuit animus diu ibi consistere, quod illius urbis aer insalubris esset peregrinis. Quocirca cuidam Joanni, qui olim suus monachus apud Beccum fuisset, sed tum ab Urbano abbas coenobii Sancti Salvatoris, quod prope Telesinam [al., Teselniam] urbem est, institutus, roganti cessit, ut in villa sua Sclavia nomine, aestum aestatis vitaret. Ea villa in supremo montis vertice constituta, ideoque hinc inde veniente temperie refrigerata prope momentis omnibus pestiferi nihil [Col.1492B] habet spiritus. Juvabat itaque Anselmum captivitas sua, videns sibi redditum, quod diu desideraverat otium. Quapropter jamdudum resides animos in Deum excitans, consummavit ibi librum egregium, cujus titulus et materia est, Cur Deus homo; omnibusque amori et honori erat, adeo ut Rogerius, dux Apuliae, apud quem rex Angliae illum litteris insimulandum curaverat, spretis naeniis longe aliter sententiam suam in viri honorem transferret: illi villas, illi castella, illi postremo quaecunque placerent, offerens, tantum remanentia sua terram suam beatificaret. Cum circa papam esset, in omnibus illi secundus in processionibus, in stationibus habebatur; ad eum salutationes, ad eum post apostolicum [Col.1492C] munera commeabant. Audiebatur libenter ab omnibus, fiebatque quod jubebat, cum divinos intonaret sermones. Quod maximae sibi delectationi erat, fructum scientiae pronuntians esse, si cum bene dicas, alius de doctrina tua profectum bene vivendi accipiat; ferebatur ergo magna cupiditate, ut archiepiscopatus deposito fasce Deo posset intendere. Quod cum ab apostolico obnixe postularet, renuit prorsus: «Imo, inquit, per obedientiam jubeo, ut ubicunque sis, nomen et honorem Cantuariensis archiepiscopi non deponas. Delicati militis est ante bellum fugere; nec est religiosi et constantis animi citra ullam laesionem minis tantum et terroribus cedere.» Tum ille: «Obedientiam, Pater, non refugio, nec plagas, quia et mortem [Col.1492D] ipsam pro Deo non horreo, nisi forte animus meus mihi mentiatur. Sed quid, inquit, ibi faciam, ubi non solum vacillat, sed jam omnis oppressa est justitia? ubi suffraganei mei partes boni non modo propter timorem non adjuvant, verum et propter favorem impugnant?---De his, respondit papa, et talibus, gestis animus in consilio apud Barum agere, ubi et praesentiam tuam volo, et auxilium desidero.» Ut ergo ventum ad concilium apostolicus ante corpus sancti Nicolai constratus tapetibus, et palliis, ipse casula cum pallio amictus tribunal ascendit: caeteri cum cappis sedebant, omnibus ergo suum locum ex antiquo vindicantibus, Anselmus humilitate summus, quo poterat assedit. Exciderat animo summi pontificis ingruente tumultu, [Col.1493A] ut ei locum delegaret. Sed erroris admonitus est, quaestionis necessitate a Graecis proposita, probare volentibus, Spiritum sanctum non nisi a Patre procedere, hanc ergo quaestionem dum expedire tentans, magis involveret, Graecis contra non improbabiliter occurrentibus, Anselmi recordatus exclamat, vividae vocis tonitruum, aedis capacitas, et turbae multiplicitas ingeminant: «Pater et magister Anselme, Anglorum archiepiscope, ubi es?» Ille ubi se vocari audivit, in pedes constitit. Quem apostolicus compellans: «Nunc, inquit, magister, opus est scientia, opus eloquentiae tuae opera; veni, ascende huc, et defende matrem tuam Ecclesiam, quam Graeci labefactare conantur, succurre ergo, quasi a Deo huc missus.» Continuo cuncti astantes [Col.1493B] et assidentes oculos et ora in eum conversi, percunctari quis esset, adnitentibusque proximis ad concessum apostolici levatus, sedere jussus juxta Romanum archidiaconum, cui ante papam sedere moris est: «Includamus, inquit, hunc in orbe nostro, quasi alterius orbis papam.» Nec morantibus omnibus exposuit palam qui genus, unde domo, cujus scientiae, cujus facundiae, quam religiosus, quanta pro fidelitate Romanae sedis passus esset. Dilatusque in posteram diem quaestionis tractatus, quamvis Anselmus statim respondere non dubitaret. Sed sequenti die solito maturius coetu coacto promotus in editum, ita pertractavit quaestionis latera, ita penetravit et enubilavit intima, ut Latini clamore [Col.1493C] testarentur gaudium, Graeci de se praeberi dolerent ridiculum: nullus porro inops, et inanis scientiae discederet. Sensus illius sermonis procedente tempore luculenter digessit in libro De processione Spiritus sancti facto. Tunc vero ubi verbum absolvit, omnes in eum oculos et ora conversi, hic laudare fidem, ille scientiam, omnes eloquentiam. Sedato fragore, quem laus ejus suscitaverat, intendens in eum summus pontifex, ait: «Benedictum sit cor tuum, et spiritus tuus, et os, et sermo oris tui benedictus.» Nec mora, cum consensu omnium roboratus in aliter sentientes fulmen excommunicationis intorsisset, ventilari de rege Anglorum sermo coepit. Proferuntur in medium scelera dictu horrenda, adjicitur contemptui humano coelestis [Col.1493D] injuria, quod scilicet, bis terque admonitus nihil correctionis exhibuerit. Quocirca cum suffragio et clamore omnium papa ad excommunicandum jam paratus esset, Anselmus genibus affusus ejus, orat dilationem, et vix impetrat. Quae res non mediocrem ei apud cunctos videntes peperit gratiam: eo quod ostensione verae sanctitatis vicisset famae suae gloriam. Quam pulchrum erat, ut illi oraret veniam a quo tantam exceperat contumeliam!Papa Romam regresso, comitatuique ejus adhaerente Anselmo, supervenit nuntius a rege directus, qui allegationes Anselmi enervaret, objecta crimina dilueret. Quanquam omnem verecundiam projecerat, in immensum elatus, non multum curaret, quid de se diceretur. Legati hoc fuit verbum ad papam [Col.1494A] coram archiepiscopo: «Miratur dominus meus cur tibi vel in mentem venerit, ut Anselmum juberes resaisiri, cum illud ei incunctanter praedixerit, si sine permissu suo egrederetur Angliam.---Accusat, inquit apostolicus, eum de alia re?---Non, ait.---Et pro hoc arripuisti, ait, tantum laborem huc veniendi, ut diceres primatem ideo rebus suis omnibus exspoliatum, quod apostolicum appellavit judicium? Si ergo amas dominum tuum, matura reditum, et dic ei ut si non vult excommunicari, cito eum faciat omnibus suis investiri. Et ne te de termino reddam suspensum, tertia hebdomada post Pascha ad concilium in hac urbe celebrandum affer responsum: certe pulsator jam excommunicatus esset, nisi pulsatus intercessisset.» Perculsus ille [Col.1494B] tam insperato responso, mysterium domini sui se illi secreto communicaturum respondit. Ardebat enim aliquid efficere, ut ampliorem locaret apud regem amicitiam. Itaque arte, qua peritus erat, negotium conficiens, singulos ambiendo muneribus et pollicitationibus, regi terminum ad festum Sancti Michaelis obtinuit. Cunctatus est multum ad id concedendum Urbanus, quod luctarentur in ejus animo, Anselmi religio, et munerum oblatio, sed praevaluit tandem pecunia. Itane omnia superat, omnia deprimit nummus? Indignum factum, ut pectori tanti viri, Urbani dico, vilesceret famae cura, Dei respectus cederet, et pecunia justitiam praeverteret. Visum ergo est Anselmo, circa tam [Col.1494C] venalem hominem exspectationem non perdere, sed Lugdunum remeare. Sed enim licentiam impetrare non potuit, retinente papa, ut invidiam facti aliquo levaret solatio. Fecit igitur eum manere secum, usque ad concilium in patriarchio, deditque ei domum jure hospitii perpetuo: crebroque ad eum veniens joca et scria cum eo transigebat, ut unam curiam non duorum diceres. Jamque aderat tempus concilii, omnibusque episcopis Gallicanis sedes suas agnoscentibus, nulloque recordante aliquem Cantuariensem archiepiscopum concilio Romano interfuisse, posita est ei sedes in corona, ut antea dixi, et in aeternum jus sibi, et successoribus suis transcripta. In ecclesia Sancti Petri erat concilium, ingens strepitus astantium, multus concursus [Col.1494D] venientium. Ideoque cum decreta minus audirent, praecipit papa Reingerio Lucensi episcopo, ut vocali sonoritate cuncta enuntiaret in vulgus. Assurgit ille imperato muneri, nec clamor incoeptus frustrabatur hiantem; sed etiam longe positorum pulsabat et penetrabat auditum. Multaque parte decretorum edisserta, repente quasi animo excussus, aliena, et quae a negotio dissidere videbantur, verba intulit: «Sed vae! quid faciemus? praeceptis subditos oneramus, et auxilium a nobis quaerentibus nullum afferimus. Dolet hinc, et conqueritur totus mundus, quod caput omnium membris suis non conqueritur. Ecce quidam inter nos modeste sedet et tacite, cujus silentium clamor magnus est apud Deum, qui jam secundo anno apostolicae sedis vigorem opperiens, [Col.1495A] de omnibus suis injuste ablatis quid quaeso, excepit auxilii? Anselmus est, de quo dico, archiepiscopus Angliae.» Haec dicens, virgae quam tenebat, gravi ad pavimentum illisione, indignitatem rei exaggerare visus est. Hic papa in eum tendens: «Absiste, inquit, moveri, frater Reingeri, procurabitur huic rei correctio.» At Reingerius fervore spiritus actus, cum dixisset: «Ita expedit, aut justum judicem res non transibit,» rursus interruptam seriem decretorum contexuit. Horum dictorum stupor affecit Anselmum, cum sciret nec suorum, nec suis querelis Reingerium ad haec commemoranda inductum fuisse. In hoc concilio papa cum omnibus sententiam excommunicationis vibravit in laicos investitores ecclesiarum, et investitos a laicis, et in taliter [Col.1495B] investitos consecrantes, et in illos, qui pro ecclesiasticis honoribus laicorum homines fiunt.Postero die concilii archiepiscopus iter retrogradum composuit: plurimisque laborum jactatus periculis, per montuosa et saltuosa loca Lugdunum contendit. Neque enim rectum tramittem tenere potuit, quod ferebatur Wibertus pictore Romam misso imaginem ejus in tabula pingi fecisse, ut quocunque se habitu effigiaret, non lateret. Lugdunum ergo perveniens, solitam benignitatem Hugonis expertus est, ut proprius loci dominus, non ut peregrinus. Omnium jus intus et foris antistes non roganti obtulit, et ut vellet coegit, primatum in consessu, amorem in occulto, reverentiam in publico, officium in omnibus. [Col.1495C] Solari curas, partiri vel potius totos exponere honores, adeo ut missas celebranti suffraganei loco serviret, ubicunque sermonem facienti ad pedes sederet, vir magnanimus et constans, qui auderet opes contemnere, fortunam provocare. Fuit igitur ibi Pater Anselmus toto tempore quo superfuere Urbanus, et Willielmus. Nec multo post utrumque fata rapuere. Audita morte regis fudit lacrymas Anselmus, amoris indices, pietatis interpretes, continuoque a novo rege Henrico invitatus, Angliam adventu suo dignatus est, ubi etiam proceres, qui a fide deficiebant, saepe ex voluntate regis conveniens multos ad rectum invitavit. Timebant conscii caeteri, libera fronte et vuidis luminibus in eum intenti etiam acclamabant dicenti. Postremo cum jam Robertus [Col.1495D] frater regis appulisset, et multi discessionem facere meditarentur, toto excercitu circumstante locum editiorem ascendens verba fecit ad populum. Quo quasi classico excitata agmina elatis vocibus bona regi, et fidem promiserunt, si malorum sub Willielmo juniore institutorum remissam faceret, si bonas leges sanciret. Horum ille faciendorum omnibus Anselmum vadem obtulit, et fidem in manu dedit. Ita omnes ferventiore spiritu in regis fidem animati sunt, ut si oporteret conspiratis animis, et devotis dextris in ferrum pro rege ruerent. Quo vulgato Robertus, qui magis aliorum perfidia, quam sua fidens industria, venerat, destitit praelio, descivit a negotio: et qui spe regnum praesumpserat, obviis manibus pacem amplexus in fraternae [Col.1496A] necessitudinis amorem libenter accurrit.Verumtamen cum rex more antecessorum suorum ab archiepiscopo hominium interrogaret, et ille pro excommunicatione Romae facta differret, missi Romam ab utraque parte nuntii. Jubetur regi interim hominium facere, vel absolutis morarum nexibus regno excedere. Quin potius, respondit ille, inspiciantur apostolicae litterae, et quod tenor earum continet, fiat. Redierant enim jam Roma nuntii, et casso labore, semitam triverant, quod Paschalis papa sententia antecessoris sui invicto robore tuebatur. «Quid ad me de litteris apostolici, ait rex? Jura regni mei nolo amittere.» Procedente in contentionem sermone, asseruit Anselmus terram se non exiturum, sed ad suam iturum Ecclesiam, consideraturumque quis [Col.1496B] sibi, vel suis inferret violentiam: ita tunc discessum, sed posterioribus diebus molliores ex parte regis virum convenere litterae, ut pacato animo curiae praesentiam suam exhiberet, futurum, ut habito inter se colloquio, omnis sopiretur contentio. Non negat ille adventum, si forte Deus instinctu suo regalem contigisset animum. Rursus igitur communi edicto, mittuntur legati Romam, qui tam dura praecepta tentent vel lenire, vel rescindere, ex parte antistitis Baldwinus, et Alexander monachi: ex parte regis, Girardus archiepiscopus Eboracensis, Herebertus Norwicensis, Robertus Cestrensis episcopi. Sed priores familiaris quoque causa urgebat, Girardum pro adeptione pallii, Herebertum pro [Col.1496C] rescissione privilegii abbatiae Sancti Edmundi, quod Baldwinus abbas illi coenobio per Alexandrum papam multis laboribus acquisiverat. Id erat, ut abbas illius loci nec episcopo Norwicensi, in cujus parochia esse cognoscitur, nec ulli alii, nisi primati Angliae subjiciatur. Hoc Herebertus depellere intendens, et pergens, ignoro quo infortunio socios relinquens, et devia secutus praedonum manum incurrit. Sed, XL marcis datis servitutem exuit, libertatem viae recepit: primo per omnem (quod dicitur) sanctum jurare compulsus Gwidoni, (id nomen viro raptorum magistro) nihil se Romae acturum, quod ad domini sui Anselmi archiepiscopi spectaret incommodum. Datis ergo nummis, raptim socios prosequebatur, liberiore otio, quia leviore marsupio. Conjuncti [Col.1496D] corripiunt viam, papaeque obtutibus praesentati, quidquid poterant promissis et muneribus agunt, ut regis voluntatem effectui mancipare possint; sed nequidquam: stat ille inflexibilis, nolens, ut dicebat, statuta sanctorum Patrum enervare pro voluntate unius hominis. Nihil ergo iste labor profecit ad aliud, nisi ut lites consererentur in regno, legatis inter se dissidentibus. Nam rex epistolam ab episcopis sibi allatam, quod suae voluntati refragari viderat, occulendam putavit. Caeterum nuda verba foras extulit, quibus illi pro episcopali veritate asserebant apostolicum regis investituras aequanimiter ferre, si caetera boni principis officia exsequeretur. Ideo autem noluisse haec litteris videre, ne accepta occasione, caeteri principes in eum inclamarent. Contra [Col.1497A] monachi palam clamitabant apostolicis praeceptis fraudem innecti conquerentes. Siquidem, et epistola, quam Anselmo attulerant, vulgo jam lectitabatur: in qua non solum investituras non concedere, sed etiam statuta Urbani pertinaciter probabatur Paschalis urgere, servandaque monere. Strepebat igitur omnis aula murmure, non debere attendi monachis, qui libenter fucis veritatem obscurent, dummodo archiepiscopo placeant. Episcopalem gradum, et sermonem magni esse ponderis: monachos jus in saecularium rerum testimonio perdidisse: «At istud, inquit Baldwinus, saeculare negotium non est,» tum proceres: «Probum et prudentem te scimus virum, nec de illis esse, quae maxima turba ordinem vestrum male vivendo infamat, sed tamen et humana et [Col.1497B] divina exigit ratio, ut magis tribus episcopis quam duorum monachorum credatur testimonio.» Diu ergo fluctuavit Anselmi sententia, quo vergeret; quod et adversa fronte testimonium episcoporum refellere, videbatur superbum; porro epistolae, quae sigillum apostolicum praetendebat, non credere stultum. Confirmato animo respondit ad certitudinem facti cognoscendam missurum se Romam. Interim illis, qui investirentur, nec communionem suam negandam, nec benedictionem impartiendam. Erant electi Rogerus cancellarius regis ad Salesburiam, Reynelmus cancellarius reginae ad Hereford. Willielmus etiam fuerat adhuc recenti potestate Henrici violenter ad Wintoniensem episcopatum electus, nec electioni assentiens, imo eligentes asperis conviciis, [Col.1497C] et minis incessens. Sed regrediente Anselmo, ab eo, et baculo pastorali donatus, et in Ecclesiam est introductus. Quare ad illius benedictionem libens assensum commodabat. Ita rex paulo commotior Girardo Eboracensi consecrationis omnium munus injunxit. Nec ille retractasset, si non illi electi altiore ratione refugissent. Quorum Reinelmus, mox relato regi annulo et baculo, episcopatu cessit. Willielmus non minus nisi quod annulum non reddidit. Rogerus praedicanda prudentia ita rem temperavit, ut nec regem irritaret, nec archiepiscopo injuriam faceret. Ita cum Anselmus nullo modo desisteret, diceretque se nec pro vitae suae damno contra sedis apostolicae definitiones acturum nisi ab eadem absolutionis procedat remedium, omnis laboris procella [Col.1497D] super eum cecidit. Convenitur a rege et episcopis, et magnatibus, ut ipse Romam dignetur proficisci, quod alii minus egerant sua praesentia suppleturus. Non careret effectu, quod vellet, quem sedes apostolica tanti penderet; impenderet modo hunc laborem patriae quo pacem Ecclesiae, quo dignitatem repararet imperii. Iste precibus flecti non nescius, ne omnia suo tantum videretur praesumere arbitrio, consensit; iturum se, ne cunctorum voluntati deesset; quanquam legatorum penuria eos ad unum senem annis gravem, corpore debilem adegisset; scirent tamen nihil se apostolico suggesturum, quod antecessoris sui gloriam abrogaret, statuta effringeret. «Tu tantum, inquit, vade, et in [Col.1498A] apostolici praesentia, legato si vera dicat testimonio tuae auctoritatis adstipulare.» Consensu accepto discessum est ab invicem. Anselmus continuo prosperis flatibus maxima pericula transvectus bona etiam fortuna terrenum iter Romam usque emensus est. Ubi apostolico favore, et senatoria frequentia exceptus paucis diebus silentio, et quieti indulsit jubente papa. Cumque vires resumpsisset otio, die constituto palatium Lateranense ingreditur, adest et nuntius, qui paucis diebus adventum ejus praevenerat, notus jam Romae Willielmus de Warlewast, electus Exoniensis Ecclesiae. Is omnes impendens eloquentiae vires, causam regis perorabat, ut ei omnes paternae, fraternaeque consuetudines redderentur, Angliam peculiarem esse Romanae Ecclesiae [Col.1498B] provinciam, et ei tributa quotannis pensitare, regem sicut munificum, ita magnanimum. Dedecus ei, et videri, et esse, si antecessorum suorum jura perderet, quos ipse et animi magnitudine, et opum affluentia longe praeiret, et premeret. Provideret itaque papa regis honori, consuleret sibi quem non dubitaret magno fructu emungendum pecuniae, nisi putaret abstinendum canonum severitate. His et aliis ad causam valentibus dictis traducta est in sententiam Romana curia obnixis favoribus regis, vota debere impleri pronuntians. Silebat interea pontifex uterque, perorantis ampullas, et adulantium fumos prudenter attendens, latenter irridens. Tum legatus putans illorum taciturnitatem esse conniventiam, securus erupit: «Plurima hic inde possunt agitari [Col.1498C] verba, sed haec est summa, quod dominus meus nec pro amissione regni patietur sibi ecclesiarum investituras auferri.---Nec ego, inquit papa, pro capitis mei redemptione eum investituras permittam impune habere.» Hujuscemodi dicti tenore conversae fautorum linguae et in diversa mutatae: «Benedicta, inquiunt, cordis tui constantia, benedicta oris tui loquela.» Legatus confusus obticuit; effecit tamen ut nonullae consuetudines patris regi laxarentur, ipsoque interim ab excommunicatione, quod aliquos investierat immuni, investiti auctoritati canonum subjacerent; eorum satisfactio Anselmi commissa judicio.Qui cum remeandi licentiam accepisset, alter reditum excusavit, dicens se voti reum eundi ad [Col.1498D] sanctum Nicolaum; aversabatur dicto intentio. Nitebatur enim, ut quoque modo papam a sententia traduceret. Quod ubi ad nihilum tendere vidit, compendiario tramite archiepiscopum, ad Placentiam anticipavit. Aliquantis ergo diebus communiter perrectum. Sed cum eos viae separaret divortium, ille quod ante celaverat aperuit, dicens: «Mandat tibi dominus meus, quod si sic te sibi exhibueris, sicut antecessor tuus exhibuit se patri suo, libenter volet adventum tuum in Angliam; sin minus, prudenti loquor, scis quid sequatur.» Ita Willielmus citato Angliam, Anselmus Lugdunum contendit. Indeque misit litteras regi super veritate dictorum Willielmi exculpenda. Epistolarum seriem, quae in immensum [Col.1499A] porrigitur, apostolici ad regem, et Anselmi ad regem, et regis ad Anselmum, hic non placuit intexere; volentibus legere liber Edmeri copiam faciet, quas ideo vir ille apposuit, ut nullus eum mendacii carperet, et ut ipse invictum robur dictorum assumeret, effluebat enim otio, utpote solius Anselmi gestis enucleandis intentus; ego majus opus moveo, et in multorum gesta conor, ideoque necessaria tantum libans, fastidio lectorum mederi meditor.Rex ergo archiepiscopatum saisivit, propensiori tamen modestia, quam frater, ut res ecclesiasticas non extraneis, sed ipsius archiepiscopatus hominibus administrandas delegaret. At vero Anselmus Lugduni resedit anno integro, et mensibus quatuor. Quo toto tempore nihil ab apostolico, nisi persuasorias [Col.1499B] litteras, nihil a rege nisi dilationum causas obtinuit. Ibant enim crebro Romam regales nuntii, redibantque inefficaces, nisi quod moras quasdam impetrabant, quae protelarent boni viri exsilium, emendandis rebus afferrent impedimentum. Quapropter prospiciens quo loco rerum suarum fortuna staret, fecundum pietate pectus ad ultionem tandem concussit, excommunicationem in regem meditatus. Quod dum ex rescripto sororis suae Adalae Blesensis comitissae, regem ipsum non latuisset, precibus exegit, ut Northmanniam, ubi spe rex erat, Anselmus cum ipsa comitissa veniret. Venit, et rege multum favente de omnibus suis resaisitus est; sed ejus in Angliam transitus ideo dilatus est, quia nolebat communicare cum investitis. Rex igitur Angliam, [Col.1499C] ille Beccum divertitur. Directi Romam legati Willielmus de Warleswast [al., Warelwast], et Baldwinus monachus controversiam tot annis agitatam singulari probitate sedarunt. Concessit siquidem papa, ut rex homagia de electis acciperet, sed nullum per baculum et annulum investiret. Dum autem nuntii morarentur, crebrae ad Anselmum ex Anglia ferebantur quaerclae, de sceleribus ubique nimium pullulantibus, rogabaturque reditum accelerare, ab episcopis praesertim, quos jam scelera ipsa pigeret. Nam et presbyteros concilii Lugdunensis violatores (quod ante abscessum Anselmi celebratum fuerat), presbyteros, inquam, qui post concilium mulierculas domibus suis vel introduxerant [Col.1499D] recentes, vel revocaverant veteres, rex discrimine pecuniae mulctare meditabatur. Id vero Anselmus ferendum non arbitratus, regi scripsit ut ab hac exactione temperaret. Quod ecclesiasticorum ministrorum vitia episcoporum non saecularium corripi debeant instantia. Ille, qui sua prudentia consilio Mellentini comitis Roberti jam in omnibus defaecatus maturuerat, consilia salutaria dignanter accepit: leniter rescripsit, venturum proxime Northmanniam, si quid deliquisset in his et aliis, per ejus emendaturum obedientiam. Cum ergo Roma redissent nuntii, non multas ipse moras aucupatus apud Beccum Anselmum convenit. Itaque omnia, quae illos hactenus in diversa trahebant, tunc per Dei gratiam prolata et sedata. Ecclesias siquidem, quas Willielmus [Col.1500A] frater ejus censui subjecerat, ipse in manus Anselmi liberas reddidit; et se de his nil accepturum, quandiu pastore carerent, promisit, damnum presbyterorum, qui pecuniam dederant ita sarcivit, ut toto triennio ab omnibus functionibus vacarent; qui dare supersederant, ulterius nihil darent; omnia de archiepiscopatu sublata cum Angliam redisset, redditurum vadimonio dato pollicitus est. Anselmo ergo felicibus auris Angliam evecto, bona spes quam de illo provinciales habebant, minime desiderantes fefellit. Siquidem statim firmarii ecclesiarum ejecti, Simoniaci damnati, pellicatus presbyterorum inhibiti, amplexus consanguineorum deturbati; pluraque in hunc modum illicita, quae antehac impune vagabantur, castigata. Accessit serenitati temporum [Col.1500B] felicitas regis, a quo tunc temporis in Northmannia Robertus frater suus captus et in vincula conjectus est: multique alii quos vel jam pro importunitate oderat, vel pro rebellione timebat: videbaturque debitum talionem rependere fratri, quod illum quieto regno sollicitaverat; simulque mentiebatur illum minus habilem ad gubernandum rempublicam pro lenitate ingenii quod videret Northmanniam suam, genialem amborum patriam ab improbissimis grassatoribus vastari, nec nosset tueri. Hujus ergo victoriae gaudium rex Anselmo confestim litteris enuntiavit suis, quas hic apponere videtur non extraordinarium, propter unicum devotionis regiae insigne.«HENRICUS rex Anglorum, ANSELMO Cantuariae archiepiscopo, [Col.1500C] salutem et amicitiam.«Paternitati et sanctitati vestrae significamus Robertum comitem Northmanniae cum omnibus copiis militum et peditum, quos prece et pretio coadunare potuit, die nominata et determinata mecum ante Tenebrachium acriter pugnasse; sed tandem sub misericordia Dei vicimus, et sine multa caede nostrorum. Quid plura? divina misericordia ducem Northmanniae, et comitem Moretonii, et Willielmum Crispinum, et Willielmum de Ferreris, et Robertum de Stutevilla senem, et alios usque ad CD milites, et decem peditum in manus nostras, et Northmanniam dedit. De illis autem, quos gladius peremit non est numerus. Hoc autem non elationi, vel arrogantiae, [Col.1500D] nec viribus meis, sed dono divinae dispositionis attribuo. Quocirca, Pater venerande, supplex et devotus genibus tuae sanctitatis advolutus te deprecor, ut supernum judicem, cujus voluntate et arbitrio triumphus iste gloriosus et utilis mihi contigit, depreceris, ut non sit mihi ad damnum et detrimentum, sed ad initium bonorum operum et servitii Dei, et ad sanctae Ecclesiae Dei statum tranquilla pace tenendum et roborandum ut amodo libera vivat, et nulla concutiatur tempestate bellorum.»Hinc est contemplari quanta materia boni in regis pectore fuerit, si quis tam ingenuae fidei scintillas fomento verborum animaret, et in majores vires bonis admonitionibus excitaret. Venit igitur rex sublimi tropaeo splendidus et triumphali gloria [Col.1501A] Angliam invectus investiturasque ecclesiarum Anselmo in perpetuum in manum remisit; eodem concedente, ut propter hominium regi factum nullus arceretur a benedictione. Consecrati sunt ergo Cantuariae quinque episcopi ab Anselmo, die qui fuit quartus Idus Augusti: Willielmus ad Wintoniam, Rogerus ad Salesberiam, Reinelinus ad Hertfordum, Willielmus de Warlewast ad Exoniam, Urbanus ad Clamorgan. Erant et ibi assistebant primae sedis suffraganei, Girardus Eboracensis, Richardus Lincolniensis, Joannes Bathoniensis, Herebertus Norwicensis, Robertus Cestrensis, Radulfus Cistrecensis, Ranulfus Dunelmensis. Ita per reverendum Anselmum libertas ecclesiarum rediit, pax serena infulsit. Caeterum de decretis conciliorum ab eo [Col.1501B] celebratorum nihil attinet dicere, cum omnia jam obsoleta sciantur deperisse; unde non casu factum, sed divino sensu putatur, ut et in ejus consecratione et in pallii susceptione legeretur: «Misit servum suum hora coenae, etc. (Luc. XIV).» In nullo enim ei efficaciter obtemperatum, sed omnibus pene praetenta excusatio, quae vel praedicando docuit, vel interminando prohibuit. Sed ad exemplum servi evangelici, qui bino exitu de non invitatis nuptiale implevit triclinium, ipse bino ab Anglia excessu multa lucra animarum praedicando evexit ad coelum. Verumtamen ne studiosos rerum fraudere videar, leve judicabo in describendo concilii textu operam perdere.[Col.1501C] Anno Dominicae Incarnationis millesimo centesimo secundo, quarto autem praesulatus Paschalis summi pontificis, tertio regni regis gloriosi Henrici Anglorum, ipso annuente, communi consensu episcoporum, et abbatum, et principum totius regni, adunatum est concilium in ecclesia Beati Petri in occidentali parte juxta Londoniam sita: in quo praesedit Anselmus Dorobernensis archiepiscopus, et primas totius Britanniae, considentibus venerabilibus viris, Girardo Eboracensi archiepiscopo, Mauricio Londinensi episcopo, Willielmo Wintoniae electo episcopo, aliisque tam episcopis quam abbatibus: huic conventui adfuerunt, Anselmo archiepiscopo petente a rege, primates regni, quatenus quidquid ejusdem concilii auctoritate decerneretur, [Col.1501D] utriusque ordinis concordi cura et sollicitudine ratum servaretur. Sic enim necesse erat, quia multis retro annis synodali cultura cessante vitiorum vepribus succrescentibus, Christianae religionis fervor in Anglia nimis refrixerat. «Primum ergo ex auctoritate sanctorum Patrum Simoniacae haeresis subreptio in eodem concilio damnata est, in qua culpa inventi depositi sunt; Guido de Persora, et Wymundus de Tavistoc, et Aldowinus de Ramesey, et alii nondum sacrati, remoti ab abbatiis suis, scilicet Godericus de Burgo, Haimo de Cernel, Egelricus de Middeltone, absque Simonia vero remoti sunt ab abbatiis suis, pro sua quisque causa. Richardus de [Col.1502A] Heli, et Robertus de sancto Edmundo, et ille qui erat apud Michelney. Statutum quoque est, ne episcopi saecularium placitorum officium suscipiant: et ut non sicut laici, sed ut personas religiosas decet ordinatas vestes habeant; et ut semper et ubique honestas personas habeant testes conversationis suae; ut archidiaconatus non dentur ad firmam, ut archidiaconi sint diaconi, ut nullus archidiaconus, presbyter, diaconus, canonicus uxorem ducat, aut ductam retineat. Subdiaconus vero quilibet, qui canonicus non est, si post professionem castitatis uxorem duxerit, eadem regula constringatur; ut presbyter quandiu illicitam conversationem mulieris habuerit, non sit legalis, nec missam celebret, nec si celebraverit, ejus missa audiatur; ut nullus [Col.1502B] ad subdiaconatum aut supra ordinetur sine professione castitatis, ut filii presbyterorum non sint haeredes ecclesiarum patrum suorum, nec quilibet clerici sint saecularium praepositi vel procuratores aut judices sanguinis, ut presbyteri non eant ad potationes, nec ad pinnas bibant , ut vestes clericorum sint unius coloris, et calceamenta ordinata, ut monachi vel clerici, qui ordinem suum abjecerunt, aut redeant aut excommunicentur, ut clerici patentes coronas habeant, ut decimae non nisi ecclesiis dentur, ne ecclesiae aut praebendae emantur, ne novae capellae fiant sine consensu episcopi, ne ecclesia sacretur, donec provideantur necessaria presbytero, et ecclesiae, ne abbates faciant milites, et ut in eadem domo cum monachis [Col.1502C] suis dormiant et comedant, nisi aliqua necessitate prohibente, ne monachi poenitentiam cuivis injungant sine consensu abbatis sui, et quod abbates sui de hoc eis licentiam dare non possunt, nisi de eis, quorum animarum curam gerunt, ne monachi compatres, nec monachae commatres fiant, ne monachi teneant villas ad firmam, ne monachi ecclesias nisi per episcopos accipiant, neque sibi datas ita exspolient suis redditibus ut presbyteri ibi servientes in his, quae sibi et ecclesiis necessaria sunt, penuriam patiantur, ut fides inter virum et mulierem, occulte et sine testibus data de conjugio, si ab alterutro negata fuerit, irrita habeatur, ut criniti sic tondeantur, ut pars aurium appareat, et [Col.1502D] oculi non tegantur, ne cognati usque ad septimam generationem copulentur, vel copulati simul permaneant, et si quis hujus incestus conscius fuerit et non ostenderit, ejusdem criminis se participem esse cognoscat, ne corpora defunctorum extra parochiam suam sepelienda portentur, ut presbyter parochiae perdat, quod illi inde juste debetur; ne quis temeraria novitate corporibus mortuorum, aut fontibus, aut aliis rebus (quod contigisse cognovimus), sine episcopali auctoritate reverentiam sanctitatis exhibeat, ne quis illud nefarium negotium, quo hactenus in Anglia solebant homines sicut bruta animalia venundari, deinceps praesumat. Sodomiticum [Col.1503A] flagitium facientes, et eos in hoc voluntarie viventes [al., juvantes], in eodem concilio gravi anathemate damnati sunt, donec confessione et poenitentia absolutionem mereantur. Qui vero in hoc crimine publicatus fuerit, statutum est, si quidem fuerit persona religiosa, ut ad nullum amplius gradum promoveatur, et si quidem habet, ab eo deponatur; si autem laicus, ut in toto regno Angliae legali suae conditionis dignitate privetur, et ne hujus criminis absolutionem, his qui se sub regula non voverunt, aliquis nisi episcopus deinceps facere praesumat. Statutum quoque est, ut per totam Angliam in omnibus ecclesiis, et in omnibus Dominicis diebus excommunicatio praefata renovetur.»[Col.1503B] Perseveravit ergo in Anselmo ad exitum vitae invictus vigor, pietatis fervor. Excessit anno Incarnationis Dominicae millesimo centesimo nono [al., decimo], regni Henrici nono, aetatis suae sexagesimo sexto, pontificatus decimo sexto; sepultusque primo ad caput praedecessoris sui Lanfranci, postea dignius mausoleum in orientali porticu accepit; vir qui omnes, quos quidem viderimus, sapientia et religione praestaret. Adeo peccatorum extorris, ut viro veracissimo, mihique notissimo dixerit, nunquam se posteaquam monachus fuisset, ita stimulis irae actum ut alicui impingeret convicium, nisi semel tantum in hoc excidisse. Nunquam nisi unum dictum emisisse, cujus memoria conscientiam exulcerasset. Super coenam quondam recordatus [Col.1503C] crudum se halec comedisse, percusso pectore peccatum ingemuit, quod crudam carnem contra legem assumpsisset. Edmero vero qui assideret dicenti, quod sal cruditatem halecis excoxisset: «Sanasti me, inquit, ne peccati torquerer memoria.» Obedientiae pertinax custos, cum archiepiscopus liberae potestatis esset, rogavit papam Urbanum, ut sibi aliquem proponeret, cujus jussis vitam disponeret. Is Edmerum exhibuit, cujus Anselmus jussa tanti faciebat, ut cum eum cubili locasset, non solum sine praecepto ejus non surgeret, sed nec latus inverteret. Eloquentiae etiam in communi loquela torrens profluus, qui nec inter comedendum a divinis vacaret eloquiis. Delectabaturque [Col.1503D] eximie cum quaestionibus propositis objicientium acumen experiretur, fere omnia vel sua assumpta similitudinibus, vel aliorum objecta transigens vel eludens. Jam vero ex industria hebetem in saecularibus se praebebat, ut turbulenta talium negotiorum procella vexatus, artubus quoque deficeret. Quod cum domestici contubernales viderent, semotis turbis subornabant aliquem, qui animum residem cote quaestiuncularum exacueret. Continuoque ille suscitata mente, et scintillanti lumine in quaerentes intendens robur utriusque resumebat materiae. Quam penitus vero arcanos humanorum et divinorum sensuum sinus intraverit, indicio sunt libri, quibus jamdudum decedente livore, orbis Latini successit favor.[Col.1504A] «Nec vero episcopatus onus, tantorum negotiorum moles, consuetis miraculis ferias infixit. Ignes materiales et fulmineos, qui jam vicinas aedes depascebantur, porrecto salutari signo in cinerem compescuit. Stupuit Campania novum ebullire de rupe fontem, quando ipsius benedictione silex cavatus evomuit laticem. Lepusculus ab hostibus circumventus, dum sub pedibus animalis cui sanctus insederat, quaerit remedium, salvus effugit; jussit ille, et persecutores inhiantes latratus destituit, simul et conantes cursus fefellit. Ecce mulieris orbes vacuos sputo injecto jubar serenum implevit, febricitantis rigorem panis ab eo datus coercuit. Cum jam supremum post decem et sex annos episcopatus efflasset, percunctatus est Baldwinum Radulphus [Col.1504B] Roffensis episcopus qui aderat, an balsami vel aliquantas guttas haberet, quo caput saltim delibutum corruptionis labem evitaret imposterum. Protulit ampullam, in fundo cujus parvissimum quiddam resederat. Manui ergo Aedmeri nectareus liquor quantus erat infusus, vix volae medietatem madefecerat: quo velociter expenso, iterum tantum effluxisse miratus est, nec destitit avarus exactor repetitis ausibus urgere prodigium, donec totum corpus ex omni sui parte, non perfunctorie balsamico unguine inficeret. Quoque magis facto applaudas, ampulla modo demisso ventre, modo obliquato sinu toties vacuata, peracto solemniter inunctionis officio inventa est plena plus medio. Posteroque die cum ad sepeliendum componeretur, offenderunt [Col.1504C] lapidem corporis receptaculum minus pleno palmo temere cavatum. Cumque omnes mussitarent, quod nec alius lapis facilis esset inventu, ne corpus curvando injuriam vellent sancti Spiritus facere organo, repente viderunt lapidem idoneum, et corpus sine adminiculo decenter sepulcro illapsum. Astantium oborta laetitia, clamor impulit astra; quem non tam meruit (quanquam praedicanda) miraculi dignitas, quam subventionis non expetita celeritas. Undecimo Kalendarum Maii in alterum saeculum abiit; nec tamen amantes sui vacuos opis mundo exposuit; militat adhuc se invocantibus, nec facile quisquam prona spe accedit ad tumulum, qui non plenarie precum referat effectum. Mirum illud, [Col.1504D] quod nuper Lugduni contigit; erant ibi duae anus reclusae, quibus nihil sanctius, nihil concordius; ad has Anselmus dum ibi maneret dignanter veniens, crebras admonitiones virtutum infundebat; sed post ejus discessum, simultas inter eas propere (ut mos est feminarum) ebulliens, rupit pacem, scidit concordiam. Sensim itaque in manus processum: quod obliqua invidia, et amaris stimulis opprobriorum dies noctesque agerent, furor armabat linguas, ira ministrabat contumelias, et ambas quidem stultitiae involvebat communio; sed magis unam premebat reatus, quae dedisset liti principium. Huic Anselmus nocte astitit, multum mutatus ab illa lenitate vultus, quam in vivente viderat. Dabat auctoritatem sermonibus austeritas, [Col.1505A] et quasi a longe, et ab alieno petita severitas. Pulchre, ait, monita mea servastis, quae vobis servanda commendare debuissent vel professionis vestrae religio, vel meae sedulitatis dilectio. Nunc seritis jurgia, irritatis odia oblitae famae vestrae, reverentiae meae, profectus utrorumque. Quare per tanta terrarum intervalla me ad vos fatigastis; ut si desinitis, pacem restituam, si permanetis interminer poenam. Haec visio litigatricum mansuefecit mentem, lenivit tumorem: eisdemque nocte sequenti cum post lacrymas juges fessas sopor reclinasset, coelestes protelavit excubias. Nam remotis terrenorum sensuum nebulis, visa est perspicue dominae nostrae sanctae Mariae assistere, jussa pedibus assedit. Cumque dominae dignatio copiam quae vellet [Col.1505B] interrogandi fecisset, illa felici ausu animata, de Hugone illius verbis archiepiscopo recenter defuncto interrogavit quid sperare posset. Bene, inquit, filia erit, et per misericordiam Dei in proximo, et jam in foribus est remissio. Et de domino meo Anselmo Cantuariae archiepiscopo quid sciendum? De illo, ait nullo modo dubites quin in magna Dei sit gloria.» Haec dicta quasi anilium somniorum figmenta, nullus, quaeso, excipiat cachinno, nullus prosequatur ludibrio. Constat enim feminas illas et omnis rigore abstinentiae et salubri mentis compunctione, nullis usquam sanctis inferiores fuisse.Igitur postquam venerandae memoriae Anselmus lutei corporis nodos evadens, huic vitae valefecit, vacavit archiepiscopatus pleno quinquennio. Hoc [Col.1505C] toto spatio cum rex admoneretur ut matris suae Ecclesiae viduitati consuleret, miti responso differebat: optimos fuisse archiepiscopos quos pater fraterque misissent; se nolle a parentum felicitate degenerare. Quocirca magno scrutinio debere agitari consilium, ut eum poneret archiepiscopum qui vel aequis passibus virtutum antecessores suos consequeretur, vel aemularetur proximis. Talia responsa videbantur plena juris et aequi, et erant plane. Diu ergo multumque librato consilio concilium Windlesoris coegit, summam manum negotio impositurus. Eratque mentis propositum, ut eligeretur Faricius abbas Abendoniensis, vir ingentis acrimoniae, et insignis industriae ad ea quae coepisset [Col.1505D] explenda. Nihil tamen in archiepiscopi duntaxat electione voto indulgens suo, in commune arbitrium refudit electionem: quod et tunc, et alias insigni continentia fecisse dignoscitur, ipsorum in divino examine intererit, quo animo judicium sibi delegatum ventilaverint. Tunc ergo cum ex clericali ordine aliquem vellent, reclamatum est; nullum unquam clericum archiepiscopum Cantuariae fuisse praeter unum Stigandum, qui et proterve ingressus, et digne expulsus fuerit. Non esse necesse consuetudinem tantae antiquitatis infatuari, praesertim cum contra fidem esse non posset probari. Hoc dejecti consilio, habentesque suspectum rigorem Faricii, haec contulere. Si Longobardus ille fuerit archiepiscopus, rursus lites, rursus dissidia: [Col.1506A] nulli nostrum parcet, praesertim cum eum rex non aliter suscipiat, quam si e coelo demissus sit. Sed haec palam non dicenda; dicatur quod nullius vulneret conscientiam. Satis superque alienae gentis homines fuisse archiepiscopos, abundare patriae linguae viros, qui referant Lanfrancum scientia, religione Anselmum exhibeant, pannis utrumque. Esse Radulphum Roffensem episcopum, qui fama aequet antiquos, humili affabilitate vincat et veteres et novos. Si genus explores, spectabili Normannorum prosapia oriundum; si vitam inquiras, nulla etiam infamia praestrictum. Solum esse cujus religionem nec livor carpere possit quod discreta sit. Si scientiam litterarum rimeris, totas exhausit Athenas; si eloquentiam exigas, melleo [Col.1506B] quodam lapsu ex ejus ore fluit oratio; cui accedit genialis soli, id est Caenomanici accuratus et quasi depexus sermo: haec meruerunt suffragia, ut continuo mutata sententia rex in eorum voluntatem transiret. Actum quinto die post exactum quinquennium a morte Anselmi.Radulphus apud Sagium quae est abbatia Normanniae, primo adolescentiae flore monachum se devoverat; coalescentibusque virtutum incrementis primo subprior, mox prior, postremo abbas fuerat. Hunc ille locum exilem admodum et angustum; probe foris et intus exaltaverat. Assentiebatur ei primo Robertus Belesmensis illius provinciae dominus, patiebaturque hominem libere religioni excubare. Sed simul, ut alias diximus, ab Henrico rege Anglia pulsus, [Col.1506C] Normanniam concessit, de sacramento et homagio abbatem exagitare, pertinacius insistere; alter qui Romae papae prohibitionem audisset, prorsus abnuere. Quapropter abbatia relicta Angliam appulsus, circuitione abbatiarum, in quibus vitae et sermocinationum merito gratiose suscipiebatur, multum tempus elusit et perdidit. Nec enim ad Normanniam ad Robertum redire judicabat ingenuum, quod esset ille omnium foeditatum et iniquitatum altissimus gurges. Nec vero alicubi in Anglia diu fovere hospitium putabat honestum, ne importunitate sua indigenarum nauseam irritare videretur. Multitudo enim Normannorum abbatum tunc inundaverat provinciam, qui meditatos in patria et exsculptos [Col.1506D] sermones inferebant anglis, nunc hic nunc illic aliorum impendio lenta consumentes otia: assueti venditare linguas, favoris venari auras, istas fastidii causas quantum modeste poterat Radulphus evitans, magis circa archiepiscopum conversabatur, cujus jam inde ab adolescentia fuisset sancto familiaris contubernio. Hinc fuit, ut illum, Gundulfo Roffensi episcopo defuncto subrogaret: accepto ab eo prius homagio et sacramento fidelem fore sanctae Cantuariensi Ecclesiae. Imminente consecrationis die, Anselmum obnixe Deum rogasse accepimus, ut quia Radulphum elegisset episcopum, tale illi pronosticon efferret, quo suum judicium divinae voluntati concordare gauderet. Adfuit simplici preci pia divinitas, et hunc versum exhibuit: «Erunt similes [Col.1507A] angelis Dei.» Ita factus episcopus aestimationem boni quam de eo habuerant homines non fefellit; sed provexit in effectum, evexit in publicum. Quare cum de archiepiscopo ageretur, omnes in ejus electionem voluntate prona, tum etiam voce consona concurrerunt: ductus ergo ad sedem, non multo post pallium meruit Romanae sedis indulgentia, afferente Anselmo legato, nepote ex sorore Anselmi archiepiscopi. Nam et in principio regni Henrici venerat Angliam ad exercendam legationem Guido Viennensis archiepiscopus, qui postea apostolicus fuit: tunc Anselmus, nec multo post quidam Petrus, omnesque reversi nullo effectu rei, grandi praeda sui, Petrus maxime, quod omnes eum incendere caverent, qui esset filius Petri Leonis, [Col.1507B] summi Romanorum principis. Crebra ergo ad Angliam commeabat legatio Romanorum insidiantium imbecillitati Radulphi. Sed effugabantur omnes cautela Henrici. Nolebat enim ille in Angliam praeter consuetudinem antiquam recipere legatum nisi Cantuariensem archiepiscopum: illique libenter refringebant impetum propter violentiam denariorum. At non ita facilis flecti Cono legatus in Gallia, omnes episcopos et abbates Normanniae suspensionis nota implicuit, quod tertio vocati ad concilia sua, non venerant, super quo habito tractatu, missus Romam Radulphus archiepiscopus et Herebertus Norwicensis, ut suo labore tantam legatorum confusionem digererent. Sed cum ad castellum, quod Feritatem vocant, venisset, foedissimum ulcus faciem [Col.1507C] ejus invasit et tumefecit, certum futurae paralyseos indicium. Carbunculum vocat Plinius secundus, peculiare vultus vitium, quod vel cutem ad ossa corrodat, vel medicorum praeventum diligentia, deformem cicatricem relinquat. Multis ergo diebus decubuit. Sed postea valitudine sedata, vel potius morte dilata Romam pervenit. Absens tunc erat Paschalis papa, Beneventique morabatur. Obsederant imperatoris satellites, qui tunc secundo Romam armis territabat, medios calles; nec potuit archiepiscopus potiri papae colloquio nisi per internuntios. Illi quid apud papam egerint, epistola manifestabit.«PASCHALIS episcopus, servus servorum Dei, venerabilibus fratribus Angliae episcopis, et charissimo [Col.1507D] filio HENRICO illustri regi salutem et apostolicam benedictionem.«Veniente ad nos charissimo ac reverendissimo fratre nostro Radulpho archiepiscopo, vestram ad nos missam legationem per venerabilem episcopum Herebertum Norwicensem cognoscimus. Et quidem gravibus infirmitatem molestiis impediti iidem fratres et coepiscopi, pervenire ad nostram praesentiam minime valuerunt. Sed nuntiorum honestis venerabilibusque personis pervenientibus, eorum scripta suscepimus; in quibus et ipsorum postulationis et vestrae legationis vota perspeximus. Id enim optabatur, id poscebatur, ne Ecclesia Cantuariensis temporibus nostris, sua dignitate privetur; ne nos eamdem dignitatem minuamus, aut minui sinamus, [Col.1508A] qua videlicet potita est, ex quo a beato Gregorio per beatum Augustinum fundata est. Praeter haec litterarum indicia, legati, qui ad nos missi sunt, ut sapientes ac strenui viri, assertiones suas prudenter, instanter, efficaciter exsecuti sunt. Nos profecto et legatorum personas, et assertiones, et vestrum omnium legationes tanquam charissimorum fratrum, benigne hilariterque suscepimus: quod vobis in Domino propter dominum placere optamus. Vestrae ergo dilectioni notum habere volumus, quod Cantuariensis Ecclesiae dignitatem nec imminuimus nec imminuere desideramus [al. deliberamus]. Beatum namque Gregorium apostolicae sedis pontificem tanquam praecipuum Christi Domini membrum, tanquam Christiani populi pastorem et doctorem, et [Col.1508B] tanquam salutis aeternae ministrum in omnibus veneramur; et rata esse cupimus, quae ab ejus institutionibus processerunt. Illam ergo dignitatem, quam ab eo per beatum Augustinum Cantuariensis suscepit Ecclesia, et quam sanctae memoriae frater noster Anselmus jure ac possessione legitima tenuisse cognoscitur, nos profecto nullatenus imminuimus; sed in eodem statu esse Cantuariensem Ecclesiam volumus, ut authentica ejus privilegia juxta canonum sanctiones nullis perturbationibus violentur. Data Beneventi IX Kalend. Aprilis.»Hic si papa expresse dixisset, has et has dignitates habuit Ecclesia Cantuariensis, et easdem illi confirmo, absolvisset litigium, controversiis imposuisset modum. Sed dicens, quaecunque authentica [Col.1508C] habet, nos nullatenus imminuimus, indeterminatam rem, ut erat, reliquit in medio. Sic callidus lepos Romanorum novit se convertere ad oratorum versutias, et quae vult, cassa suspendit ambage, non parcens alienis laboribus, dummodo consulat suis profectibus. Ita circa Romam plures dies Radulphus commoratus, modo in imperatoris exercitu papae duntaxat concessu, modo in Sutrio colloquium operiebatur papae, quem rumor disperserat jam jamque adfore. Qua ille suspectatione suspensus perdidit impensam. Namque illo non veniente regressus Normanniam circa regem mansit plus anno, meditatus Gelasio successori Paschalis citra montes venienti occurrere, ut praesens suae partis patronus [Col.1508D] objectiones adversariorum dispelleret. Turstanus enim Eboracensis electus, qui nollet Cantuariensi archiepiscopo professionem facere, impigre mentes Romanorum ad sui favorem sollicitabat. Quin et Gelasio de medio facto, cum Guido Vienensis archiepiscopus, Calixtus in papatu dictus, successisset, et Remis concilium celebraret; misit ei Radulphus nuntios suae partis astipulatores, quos ille et palam suscepit gratius, et clam fefellit callidius quam tantum virum deceret, Eboracensem electum spreta omni antiquitatis regula consecrando, sed quibus modis rationes suas tutatus fuerit adverso etiam rege Turstanus, cum ventum fuerit ad recensionem Eboracensium, sermo non praetermittet evolvere.[Col.1509A] Sed Angliam reversus Radulphus veteri, quod diximus, paralysis incommodo in dies aucto angebatur, non usque adeo tamen ut solemnia praetermitteret. Quanquam voce impeditior, at in consiliis non futilis auctor, imo ad iram acrior, quod sit illius valetudinis consuetudo, ut ad iracundiam agat animum, cum aliquid contra jus ecclesiae suae fieret, aegre ferre et aspere ulcisci. Nec vero diu mansit in vita cum morbus quotidie ferocior exitum maturaret, obiit XIII Kalendas Novembris anno IX patriarchatus, Incarnationis Dominicae millesimo centesimo vicesimo secundo. Hunc habuit finem Radulphus [Col.1510A] religione impar nulli, peritia litterarum magnifice pollens, affabilitate certe facile omnium primus. Qui fortunarum amplitudine nihil plus aquisierit, nisi ut plus benefacere posset, quibus vellet. Quanquam ad aestimationem vulgi tantum ejus decebat gloriae, quantum accedebat fortunae. Caeterum nullius delicti suspicio vel levi notabilis, nisi quod ad risus et jocos inclinatior erat, quam vel dignitatis vel gradus interesse videretur. Sed quaecunque faciebat, bono utique animo vir ille faciebat; de quo quidquam sinistrum suspicari, contra religionem est niti.DE EPISCOPIS ROFFENSIBUS. [Col.1509] [Col.1509B] Cantuariensem ecclesiam sequitur Rofensis, vicinitate loci, non auctoritate privilegii proxima, quae et olim illa lactante fidem imbiberit, et nunc sequaci virtutum linea matrem imitari contendat. Rofa est oppidum situ nimium angustum, sed quod in edito locatum fluvio violentissimo alluitur, hostibus sine periculo non accessibile. Pauca prorsus et pene nulla praesulum illius urbis gesta didicerim, quae memoranda putem. Nuda ergo nomina si ponam, succenseri mihi non debet. Dicendorum enim penuria pauca dicenti amolietur invidiam.Primus ibi Justus a beato Augustino constitutus episcopus decedente Mellito archiepiscopo thronum Cantuariensem conscendit.A Justo Romanus apud Rofam substitutus, et ecclesiasticae [Col.1509C] legationis causa ad Honorium papam directus, marinorum fluctuum rabie suffocatus animam amisit.Vacanti sede successit Paulinus. Hujus laudem semper hactenus prae se tulit antiquitas, et in immensum extulit. Natione fuisse Romanum, a beato Gregorio cum caeteris in usum Verbi Angliam missum, a Justo archiepiscopo Northanimbrorum genti ordinatum episcopum, praelatum apostolum regem detrectantem evocasse ad fidem denuntiatione coelestis oraculi, quod quondam divinae assensus clementiae Edwino ostenderit, nunc spiritus vaticinii Paulino infuderit. Ipsum ab Honorio papa pallium suscepisse, Honorium in archiepiscopum Cantuariae post Justum consecrasse. Post multa populi Aquilonalis [Col.1509D] spolia diabolo detracta ne militi emerito persecutionum deesset tentatio, violentia hostili perturbatum a sede, Cantiam concessisse: tunc, ut superius dixi, Rofensem ecclesiam suscepisse regendam, Honorio archiepiscopo et rege Edbaldo favorabili assentatione sanctissimum sacerdotem ambientibus. Suscepit ille quod [al. ut] ex fratris animis suggerebat charitas, et inferioris loci solio interim contentus tempore suo tramitem carnis ingressus est post annos, ex quo ad Eboracum ordinatus est, XIX, menses duos, dies XXI. Tumulatus est in ecclesia, quam ibi rex Ethelbertus a fundamentis excitaverat [Col.1510B] verat sancto Andraeae apostolo, cujus honorem illa sedes adornat: famosus in illa provincia sanctus, et pro velocitate impigri ad preces occursus ab omnibus venerabiliter dilectusPaulini locum explevit apud Rofam Ithamar ab archiepiscopo Honorio datus et consecratus: Anglus quidem ortu, sed in quo nihil perfectae sanctitatis quantum ad vitam, nihil elegantiae Romanae quantum ad scientiam desiderares. Ita primus in patriam pontificalis honoris in Angli persona ferens gratiam, provincialibus suis nonnullam dignitatem adjecit. Post Honorium ordinavit apud Cantuariam Deusdedit archiepiscopum, esset id archiepiscopi Eboracensis solemne, sed pulso (ut dixi) Paulino nullus successerat. Nam et Scoti, qui Northanimbrorum [Col.1510C] regum favore provinciam compleverant illam, magis in paludibus inglorii delitescere, quam in excelsis urbibus consueverant habitare. Simul, quia cum in multis, tum in observatione Catholicae Paschae delirabant, cavebant Romanorum apud Cantiam reliquiae ordinationes erroneorum suscipere.Defuncto Ithamar successit Damianus a Deusdedit archiepiscopo constitutus.Huic Puttam Theodorus succedere jussit, quantum idoneum otio ecclesiastico, tantum hebetem et segnem forensi negotio. Denique, cum saepe rerum adhuc profunda pace decedere meditaretur episcopatui, hostilis injuriae causam libens suscepit. Nam Ethelredus rex Merciorum, nescio quo insolenti Cantuariae [Col.1510D] regis responso incensus, totam Cantiam ferro et flamma premebat, omnesque terras Roffensis episcopatus abolitioni addixerat. Hanc Putta patienti animo complexus aerumnam, ad Sexwlfum Merciorum episcopum secessit. Cujus liberalitatis munere ecclesiam campestrem et agellum adeptus, quod reliquum erat aevi pacifice consumpsit, cantuum ecclesiasticorum publicam scholam quocunque ire rogabatur exercens.Tum Quichelmus ad locum ordinatus, non post multo necessariorum penuria confusus et ipse abcessit.[Col.1511A] Gebmundus substitutus permanere sustinuit.Habuitque successorem Thobiam scientia litterarum (ut Beda dicit) extrema satietate imbutum, quippe qui non modo Latinam, sed et Graecam linguam ita familiares haberet, ut eis quodcunque vellet aeque ut propria, non minus facete quam expedite proferret.Isque Aldulfo successore decessit, qui videlicet extremus in recensione Roffensium pontificum apud Bedam invenitur; hactenus enim ille. Caeterorum nomina in chartulis notata subjiciam: Dun, Erdulfus, Deora, Weremundus, Berumodus, Burthricus, Alstanus, Godwinus, Siwardus: hic eo tempore erat episcopus, quo Normanni venerunt Angliam, paucisque diebus supervivens fatum explevit. Derelicta [Col.1511B] ecclesia miserabili et vacua, omnium rerum indigentia intus et extra, vix enim quatuor canonici erant, qui victu exili, et ipso ad horam vel prece vel pretio comparato, et indumento plebeio vitam tolerarent.Has miserias corrigere pergens sapientissimus Lanfrancus archiepiscopus Arnostum quemdam monachum pontificem loco dedit.Sed eo veloci morte praerepto Gundulfum aeque monachum induxit. Sub eo res ecclesiae auctae magnifice. Monachi plus quinquaginta facti, a quibus et amatur regula, et omnia abundant necessaria. Deputatur id Gundulfi gloriae, maximeque Lanfranci industriae, qui etiam ex suo villam Heddraam coemptam, monachorum sancto Apostolo famulantium [Col.1511C] usibus victuro jure transcripsit. Eratque Gundulfus religionis plenus, litterarum non nescius, in rebus forensibus acer et elimatus, et qui putatus sit divina potissimum electione hunc honorem meruisse. Nam, cum adhuc apud Cadonum divinas Scripturas audiret, forte cum duobus aliis juxta magistrum evangelium tenens consederat. Alteri vocabulum Gualterius, alterius nomen elapsum est. Tum magistro alias interim intento, illi inter se nonnulla ludo agentes, experiamur, inquiunt, revolutione foliorum, quis nostrum futurus sit abbas, quis episcopus. Simulque cum dicto revoluto folio invenit Gundulfus prior: «Fidelis servus et prudens, quem constituit Dominus super familiam suam (Matth. XXIV).» Walterus: [Col.1511D] «Euge, serve bone et fidelis, intra in gaudium domini tui (Matth. XXV).» Tertium nescio quid durum inventum turbavit: quod etsi audivi, libenter [Col.1512A] oblitus sum, quia ingenuae mentis non est alienis insultare malis. Cachinnis ex eventu crepantibus, interrogavit Lanfrancus quid haberent laetitiae, utque cognovit, indubitate pronuntiavit Gundulfum episcopum, Walterum fore abbatem, tertium ad lubrica saeculi revolvendum. Eventus rei probavit veritatem dicti. Gundulfus enim apud Rofam praesul, Walterus abbas apud Evesham fuere; tertius abiit in vanum. Eoque majus miraculum visum est posterius, quod nullam adhuc spem archiepiscopatus, nec etiam ad Angliam transitus Lanfrancus conceperat.Functus ergo sancto fine Gundulfus, Radulfum (ut ante dixi) Sagiensem abbatem successorem habuit.Quo ad archiepiscopatum levato Ernulfus successit. [Col.1512B] Is natione Gallus, apud coenobium Sancti Luciani in Belvaco non paucum tempus monachus egit. Sed cum nonnulla plena insolentiae videret, quae nec emendare posset, nec pati vellet, discessum intendit. Quaesito prius a Lanfranco consilio, incunctanter facturus quidquid ille jubendum putasset. Ille, qui hominis industriam probe calleret (nam et apud eum diu Becci studuerat) persuasit, ut ad se veniret, quia ibi animam suam salvare non posset. Venit ergo, et toto tempore Lanfranci monachus apud Cantuariam, ab Anselmo prior ibidem, mox apud Burgum abbas, a Radulfo episcopus apud Rofam constitutus est. Grave quidem memoratu, quantae probitatis et prudentiae in omnibus officiis fuerit. Cantiae dejectam priorem partem ecclesiae, [Col.1512C] quam Lanfrancus aedificaverat, adeo splendide erexit, ut nihil tale possit in Anglia videri, in vitrearum fenestrarum luce, in marmorei pavimenti nitore, in diversicoloribus picturis, quae mirantes oculos trahunt ad fastigia lacunaris. In Burgo monachorum numerus auctus, religo bonis monitis confota, aedium veterum ruderibus deturbatis nova fundamenta jacta, culmina erecta. Eaque omnia cum vorax ignis absumpsisset meditanti reficere honos pontificalis impactus. Ibi, quamvis omnia jam facta viderentur (praevenerat enim vivacitas Gundulfi omnium successorum diligentiam) tamen semper aliquid comminisci, ubi virtus enitescere posset; firmare antiqua, moliri recentia. Vixit in episcopatu [Col.1512D] aliquot dies super novennium. Decessitque quatuor et octoginta annos natus, multa probitatis suae monumenta relinquens.PROLOGUS LIBRI SECUNDI. [Col.1511] [Col.1511D] Librum primum huc usque Christo solatiante protraxi, in quo nihil infra pollicitationem meam fecisse videor, dicens quidquid de Cantuariorum vel Rofensium episcopis memorabile nostra scientia potuit attingere. Nunc ergo secundum regalium Gestorum propositum ordo posceret, ut statim Westsaxonicos prosequerer, nisi me vicinitas locorum admoneret, ut illius Orientalium Saxonum [Col.1512D] et Orientalium Anglorum pontifices anteponerem. Quod autem aliam seriem regnorum tenui, norit lector factum necessitate, ut maximis prius regnis enumeratis, quorum et anni et facta exstabant, tunc demum illa subjicerentur, quorum pene omnia annorum veterno et potestatis exiguitate obsoleverant. Hic autem posset ascribi injuriae, si episcopatus suis fraudarem locis; quorum nec est series [Col.1513A] clauda, nec adeo fama obscura. In hoc igitur secundo libro enumerabo nomina episcoporum Orientalium Saxonum, et Orientolium Anglorum, illisque subdam episcopatus omnes Westsaxoniae. Nec praetergredietur cura mea quascunque novi in horum episcopatuum dioecesi abbatias, sanctosque in eis requiescentes, breviterque omnia digerens, quantum potero consulam studiosorum notitiae et fastidiosorum [Col.1514A] nauscae. Hoc sane impetratum iri rogo, ne quis mihi vertat vitio, quod quaedam, quae alias posui, huc iisdem verbis et sententiis transtuli. Quod scilicet ideo feci, ut series rerum non aliunde petendarum pulchrius uno loco constaret, et si quid alibi commode dixi, non hic me commodius dicturum posse putavi.LIBER SECUNDUS. DE EPISCOPIS LUNDONIENSIBUS. [Col.1513] [Col.1513B] Haud longe a Rofa quasi XXV milliariis est Lundonia civitas nobilis, opima civium divitiis, constipata negotiatorum ex omni terra, et maxime ex Germania venientium, commerciis. Unde fit ut cum ubique in Anglia charitas [al. raritas] victualium pro sterili proventu messium sit, ibi necessaria distrahantur et emantur minore quam alibi, vel vendentium compendio, vel ementium dispendio. Peregrinas invehit merces civitatis sinibus Tamesis fluvius famosus, qui citra urbem ad LXXX milliaria fonticulo fusus, ultra plus LXX nomen profert, apud Doveram enim pelago conditur.Hic primus cathedram pontificalem sedit Mellitus beato Augustino constituente. Mellitus Romae abbas non cum Augustino Angliam venerat, sed postmodum [Col.1513C] ad praedicatorum supplementum missus fuerat. Episcopus ordinatus habuit sedem in apostoli Pauli ecclesia, quam Ethelbertus rex Cantiae fecerat Londoniae. Ejus enim inclinabatur imperio rex Orientalium Saxonum Sebirthus, ejusdem ex sorore Ricula nepos, ad quem Londonia spectabat. Antiquitus enim Orientales et Australes Saxones, et Orientales Angli Cantuaritarum parebant regi. Quod illas provincias a Vortigerno rege Britonum Hengistus primus apud Cantiam rex non bello, sed dolo obtinuisset. Post Ethelbertum vero Australes Saxones Occidentalium Saxonum ditioni subjecti sunt. Alteris Merciorum reges principabantur, donec et hos et illos Westsaxonum occupavit, et subjecit imperium. Sed ista posterius. Tunc vero Mellitus [Col.1513D] Deo cooperante, et Ethelberti adjutus adminiculo Christianitatis fidem egregie in provincia propagavit. Nam et monasterium beato Petro in Occidentali civitatis parte fecit, ipsius apostoli, ut fertur, admonitus nuntio. Qui et coram visus ecclesiam recens factam per se dedicaverit, et per rusticum episcopo Xenium gratissimum, grandem scilicet piscem destinaverit. Nec vero de dicto dubitare voluit, qui videret agrestis fatuitatis hominem, qui nec Christianus esset, de Petro afferentem nuntium, ejusdemque corporis lineamenta, quae Mellitus nosset, ex pictura veraciter pronuntiantem. Creditum [Col.1514B] ergo nec consecrationis mysterium repetitum, quam perfectam monstrarent candelae per totam ecclesiam accensae, cruces factae, nec minus aquae aspersae, et sacrati olei locis debitis non frivola vestigia. Cessit divino officio humana sedulitas, pronuntiavitque voce prophetica momenti magni futurum monasterium, in quo Apostolus pontificale exercuisset obsequium. Sensim vaticinii veritas processit in medium, praesertim tempore regis Edwardi ultimi, qui ampliori monachorum conventu ibidem adunato ecclesiam aedificationis genere novo fecit. Nec minus sed multo etiam magis rex Willielmus extulit locum magnis redditibus praediorum, quod ibi regni susceperit insignia. Consuetudo igitur apud posteros evaluit, ut propter Edwardi inibi [Col.1514C] sepulti memoriam, regiam ibi regnaturi accipiant coronam. Post mortem itaque Ethelberti et Seberti a successoribus regulis sede deturbatus Mellitus Cantuariam venit. Ibi magno curarum aestu, quae sociorum pectora decoquebant, exceptus, conjuncto sibi Justo secessit in Galliam exspectaturus si forte temporum serenaretur turbo. Verumtamen adfuit divinitatis instinctus, qui corde regis Ethelbaldi ad credendum emollito ambos mature revocavit, et quidem Justus sedem propriam non difficulter intravit. Mellitum vero pro penuria potestatis Ethelbaldus restituere nequivit. Ita aliquanto tempore honoris exsors. Postmodum Laurentio decedente archiepiscopus Cantuariae factus est.Duravit in Orientalibus Saxonibus perfidiae labes [Col.1514D] ad tempora Sigeberti regis eorum, qui hortatu regis Oswii Northanimbrorum a Finano episcopo baptizatus gentem suam ad fidem, quam cum Mellito expulerant, reduxit per episcopum Ceddum. Is fuit secundus Londinensium episcopus, sed in Northanimbria apud Lestingei monasterium suum sepultus. Latius ista in Beda reperies, qui et commemorat Ceddam fratrem istius Ceddi habuisse sedem episcopalem et sepulturam in Lichfield. Post Sigebertum, Swithelmus frater ejus regnavit, eo mortuo Sighere et Sebbi regnum tenuere sub Wlferii regis Merciorum regimine. Sebbi illibatae fidei speciosi [Col.1515A] finis compos fuit. Sighere tempore mortalitatis fidei signaculum fregit. Sed instantia Wlferii per Jerumanum episcopum recepit.Is Wlferius defuncto Ceddo per pecuniam corruptus Wine quemdam, qui Westsaxonum fuisset episcopus, vacanti throno induxit.Succedentibus autem annis Theodorus a Vitaliano papa Cantuariam archiepiscopus missus, Erkenwaldum venerabilem virum Londoniensibus praesulem dedit. Eum in miraculis perspicuum fuisse confirmat et recens fama et vetus memoria. Quorum illud notabilius fuit, quod cum aeger pedes parochias lectica circumiret, ad oram rapacissimi amnis forte devenit. Ibi cum comites haesitarent, quod infirmus nec equo nec pedibus transvadere posset, essetque [Col.1515B] timor ne vehiculum aquarum violentia subsideret, repente gurges disparuit, fluvius in eo loco totus diffugit; statimque ut episcopus cum comitatu transiit, amnis, qui stans seorsum crispantibus undis se collegerat in cumulum, alveo suo redditus est. Ejusdem lecticae attactu imbecilles multos curatos auctor est Beda. Fecit duo monasteria, unum sibi, alterum sorori. Suum Certesiae dicitur, quod per adminiculum cujusdam Frithwoldi, qui sub Wlferio subregulum agebat, opulentia rerum et monachis implevit. Splenduit ibi religio, nec defuit necessariorum copia usque ad Danos, qui ut caetera locum illum pessundedere, ecclesia succensa cum monachis et abbate. At vero rex Edgarus princeps incomparabilis comparabilis non contentus novis monasteriis, quae [Col.1515C] ubique tum per se, tum per episcopos aedificabat, nisi et vetera resarciret: illud refecit in solidum, undique veteribus chartis conquisitis, quarum testimonio praedia revocaret ad locum, quae quidam ex magnatibus seu vi, seu vetustatis auctoritate occuparant ad jus suum. Sororis coenobium appellatur Berekingum in latere Londoniae ad octo milliaria situm. Ibi illa Ethelburga vocata habuit cohaerentes sibi sanctitatis et pietatis [al. potestatis] socias Hildelidam proximo loco successorem, ad quam exstat emissus beatissimi Aldelmi de virginum laude codex: Wlfildam pene modernam, quae paucis annis Eadgari regis tempora praevenit, quaeque vetustatem caeterarum sanctitatis gratia compensat et fere dixerim [Col.1515D] anticipat. Nihil enim orator irritum rogat, modo credulitate non careat. Quarum (vere fateor) orationibus locus ille nunquam omnino destructus, nunc etiam tempore Normannorum, ut pleraque alia, numero sanctimonialium et aedium pulchritudine ad supremum evectus. Habetur ergo Erkenwaldus Londoniae maxime sanctus, et pro exauditionis celeritate favorem canonicorum nonnihil emeritus. Alii adeo sub obscuritatis nubilo jacent, ut non eorum sciantur mausolea. Omnes etiam episcopatus haec infecit miseria, ut apud habitatores illius memoria magnae gloriae ducatur, qui sciat episcoporum loci vel proferre nomina. Caeterum de gestis vel sepulcris, nec verbum, successorum itaque haec sunt nomina: Waldhere, Ingnaldus, Egulf, Wigeth, [Col.1516A] Edbriht, Eadgar, Kenwalk, Eadbald, Hecbertus, Osmundus, Ethelnoth, Celbertus, Cernulf, Swithulf, Etstan, Wlsius, Ethelward, Elstan, Theodred.Hujus non penitus exsoletam memoriam cives praedicant, dicentes eum fuisse regis Ethelstani tempore. Cum eo ad bellum contra Analavum profectum, coelestis muneris, unde supra diximus, cum Odone Wiltensi deprecatorem et indicem. Cognomen boni, vulgo sortitum pro praerogativa virtutum, uno excidisse magis errore quam crimine, quod fures apud sanctum Eadmundum deprehensos, quos conatibus irritis martyr invisibili nodo astrinxerat, severitati legum addixerat patibulis adjudicatos. Sed de facto recogitantem piguisse, totoque vitae tempore post exercuisse poenitentiam, culpa [Col.1516B] mordente conscientiam. Ejus corpus juxta fenestram cryptae locatum est in edito praetereuntibus conspicuo. Post Theodredum hi successiones continuas habuerunt.Wlstanus, Brithelmus, Dunstanus postea Cantuariae archiepiscopus, Elfstanus, Wlstanus, Elfhunus, Elfwius, Elfwordus, Rodbertus, ex monacho Gemmeticensi ab Edwardo rege factus, prius Londoniensis episcopus, mox Cantuariensis archiepiscopus. Cujus qui fuerit finis, sermo antecedens dicere praevenit.Ei Willielmus ab eodem rege datus successor fuit.Porro Willielmus ex comite Normanniae rex Angliae Hugonem quemdam, cognomento de Orinal [Col.1516C] episcopum creavit. Is post paucos ordinationis annos in morbum incurabilem incidit. Siquidem regia valetudo totum corpus ejus purulentis ulceribus occupans, ad pudendum remedium transmisit. Nam credens asserentibus unicum fore subsidium, si vasa humorum receptacula verenda scilicet exsecarentur, non abnuit. Itaque et opprobrium spadonis tulit episcopus, et nullum invenit remedium, quoad vixit leprosus.Hugoni successit Mauritius regis cancellarius, quamvis in quibusdam minus prosperae famae, praedicabilis tamen efficaciae. Magnanimitatis certe ipsius est indicium basilica beati Pauli, quam inchoavit Londoniae, tanta est decoris magnificentia, [Col.1516D] ut merito inter praeclara numeretur aedificia: tanta cryptae laxitas, tanta superioris aedis capacitas, ut cuilibet populi multitudini videatur posse sufficere. Quia igitur Mauritius erat mentis immodicus, laboriosi operis impensam transmisit ad posteros.Denique, cum Richardus successor ejus omnes redditus ad episcopatum pertinentes aedificationi basilicae transcripsisset, aliunde se suosque sustentans propemodum nihil efficere visus est, totumque censum ad hoc bene prodigus exhauriebat et parum in effectum prodibat. Quare, impetus boni, quem in initio episcopatus habuit cedentibus annis, desperatione lassescens, paulatim elanguit. Locus est in dioecesi Londoniensi apud orientales Saxones Cit [al. Cic], gentili vocabulo dictus, ubi est beatae [Col.1517A] Osgithae in miraculis famosae virginis requies: hunc vir ille terris aliquantis et regularibus implevit canonicis. Erant ibi et sunt clerici litteratura insignes eorumque exemplo talis habitus hominum, laeta, ut ita dicam, totam patriam vestivit seges. Meditabaturque ipse depositis olim involucris mundi eo transire, praesertim longae paralysis tabe admonitus, si non aegrum illecebris animum potestatis [Col.1518A] consuetudo retraheret. Hujus loci fuit primus prior Willielmus de Corbuil qui defuncto Radulpho Cantuariae archiepiscopo in illum honorem evectus est. Quem, quamvis monachi trepidassent suscipere, quod esset clericus, tamen nihil poenitendum fecit. Erat enim religionis multae, affabilitatis nonnullae, caeterum nec iners, nec imprudens.DE EPISCOPIS ORIENTALIUM ANGLORUM ET MONASTERIIS. [Col.1517] [Col.1517A] Primus orientalium episcopus Anglorum fuit Felix, Burgundus natione, qui Sigeberto in Gallia exsulanti familiaris effectus, Angliam cum eodem post mortem Eorpwaldi venit. Illoque regnum provinciae sortito, episcopus ordinatus animositati [Col.1517B] regiae non defuit, quin ingenti studio et vigilanti labore toti regioni Christianam credulitatem infunderet. Scholas quoque litterarum opportunis locis instituens barbariem gentis sensim comitate Latina informabat. Decursa vitae meta post septemdecim annos episcopatus sepultus est in Domuc sede sua, inde translatus apud Seham, quae est villa juxta stagnum, quod volentibus ire in Heli quondam periculosum navibus, nunc facta via per palustre arundinetum transitur pedibus. Sunt ibi adhuc indicia dirutae et a Danis incensae ecclesiae, quae ibi habitatores pariter exustos ruinis operuit suis. Corpus vero sancti multo post quaesitum et repertum in Ramesiensi coenobio, de quo posterius dicetur, [Col.1517C] humatum est.Et substitutus est Thomas diaconus suus ex Girviorum provincia oriundus.Cujus post quinque annos defuncti sedem implevit Bonifacius, gente Cantuarita, eodemque annorum numero, quo Felix praedecessor suus, egit officium.Tum Bisi vir venerabilis a Theodoro archiepiscopo creatus episcopus, quoad valetudo prospera permisit sine crimine vitam duxit. Sed adverso morbo correptus duobus locum dedit. Rexerunt ergo duo semper episcopi provinciam illam usque ad tempus Egbrithi regis Westsaxonum, quorum unus sedebat apud Domuc, alter apud Helmaham.[Col.1517D] Baldwine et Hetha, Nortbertus et Astulfus, Netholacus et Edredus, Edelfridus et Cuthwinus, Lamferd et Albrithus, Athewlf et Eglaf, Huferd et Eudred, Sigge et Alliun, Alherd et Titfrid, hi duo erant episcopi orientalium Anglorum; Alherd Helmonensis, Titfrid Domucensis, quando Offa rex Merciorum fecit archiepiscopatum apud Lichfield.Humbrith et Weremund, et post eum Wildred, tempore enim Ludecanii regis Merciorum, et Egbrithi regis Westsaxonum Humbrithus et Wilredus fuerunt episcopi Orientalium Anglorum. Sed eodem Ludecano et antecessore ejus Burhredo incursante provinciam, etiam episcopi necessariorum copia destituti sunt. Et quidem utrique reges intra regionem provincialium incursu exstincti, cessarunt [Col.1518A] tamen episcopatus, et ex duobus unus factus sedem apud Helmaham villam non adeo magnam accepit. Fuerunt ergo hi pontifices.Athulf, Affricus, duo Theodredi, Athelstanus, [Col.1518B] Algarus. De istius sanctitate non minimum indicium dedit scriptor vitae venerabilis beati Dunstani, quod hic ejusdem verbis apponam. Dies, inquit, Ascensionis Christi festivus diem clarificationis beati Dunstani praecessit tertius. Tantae itaque diei surgente aurora sacerdos quidam nomine Algarus doctrinae et actionis merito praecipuus, quem postea nobilem in Helmeham episcopum claruisse accepimus, dum sacros Dominicae Ascensioni honores in ecclesia Salvatoris pervigil impenderet, et mentem ad coelestia contemplanda extenderet, se ipso et omnibus hujus mundi rebus transcensis, Dunstanum pontificali throno conspicit praesidentem, et clero jura canonica dictantem. Et ecce per omnis ecclesiae januas irruentium angelorum infinita ingrediuntur [Col.1518C] agmina. Qui dum coactis ordinibus sedenti astarent pontifici hujusmodi illi salutationis alloquium persolverunt. Salve, Dunstane noster, si paratus es, veni, et nostro gratiosus contubernio utere. Respondit Dunstanus, scitis, o sancti spiritus, hodie Christum ascendisse, nostrique officii esse tam verbo quam sacramento populum Dei reficere; ideoque hodie venire nequeo. Dixerunt, paratus esto die Sabbati hinc nobiscum Romam transire, et ante summum pontificem sanctus [al. cum sanctis] aeternaliter manere. Discessere angeli. At sacerdos qui rerum tam evidens contemplator exstiterat, exitum earum stupidus et tacitus explorabat. Et infra: Sacerdos etiam, qui tam mirabilem in ecclesia extasin viderat, cognito quod non in [Col.1518D] imagine, sed in rerum veritate eamdem sustinuisset, palam omnibus et cum gemitibus magnis, quae viderat, absolvit. Haec ab alieno scripto mutuatus sum, ut ostendatur lecturis quam venerabilis Algarus fuerit, qui tam occulta mysticis intuitus luminibus, foras quoque efferre dignus fuerit. Nec vero credibile putaverim, ut majori suscepto gradu minus sanctitudini advigilaret; imo credendum et propter reverentiam virtutum episcopum factum, et inter angelorum agmina, quae viderat, suo die in coelum receptum.Post eum Alfwinus, duo Elfrici, Stigandus, seu ejectus.Et pro auro Grimketel electus tenuit quas parochias [Col.1519A] Orientalium Anglorum et Australium Saxonum. Intercessu vero temporis sic redditis rationibus Stigandus evaluit, ut sibi Australium Saxonum episcopatum restitueret, et Orientalium Anglorum fratri Ethelmero acquireret. Minimum id animositati suae ratus, Wintoniensem et Cantuariensem thronos ascendit, vix aegreque exoratus, ut Austraibus Saxonibus proprius ordinaretur antistes.Post Ethelmerum fuit Helmanensis episcopus Herfastus, sicut invenitur in concilii textu, quod sexto anno Willielmi regis pro primatu duorum metropolitanorum factum est. Qui ne nihil fecisse videretur, ut sunt Normanni famae in futurum studiosissimi, episcopatum de Helmaham transtulit ad Thethfordum. Parcae, ut aiunt, mentis homo, et [Col.1519B] nonnulla ex parte litteris eruditus: quique ante adventum Lanfranci in Normanniam probabilis in eis scientiae aestimatus sit. Sed eo apud Beccum monachato, cum ubique scholares inflatis buccis dialecticam ructarent, Herfastus jam Willielmi comitis postea regis capellanus, ad famosum gymnasium magna sociorum et equorum pompa pervenit. Tum Lanfrancus ex prima collocutione intelligens quam prope nihil sciret, Abecedarium ipsi expediendum apposuit, ferociam hominis Italica facetia illudens. Quo is irritatus per comitem effecit, ut Lanfrancus Becco Normanniaque omni submoveretur. Sed intercedente Dei gratia animus Willielmi pacatus est, alterque retentus: satagente maxime Willielmo filio Osberni. Maximaque [Col.1519C] tuit recuperandae gratiae occasio, quod cum Lanfrancus ad curiam commeatum petiturus venisset, equus ejus forte claudicans comiti cachinnum excussit.Post hunc diebus Willielmi minoris emit episcopatum Tetfordensem Herebertus cognomento Losinga, quod ei ars adulationis impegerat, ex priori Fiscanii, et ex abbate Rameseiae factus episcopus, patre suo Roberto ejusdem cognominis in abbatiam Wintoniae intruso. Fuit ergo vir ille magnus in Anglia Simoniae fomes, etiam abbatiam episcopatumque nummis aucupatus, pecunia scilicet regiam sollicitudinem inviscans, et principum favori promissiones non leves assibilans. Verumtamen erroneum impetum [Col.1519D] juventutis abolevit poenitentia Romam profectus severioribus annis, ubi loci baculum Simoniacum et annulum deponens, indulgentia clementissimae sedis iterum recipere meruit, quod Romani sanctius et ordinatius censeant, ut ecclesiarum omnium sumptus suis potius serviant marsupiis, quam quorumlibet regum usibus militent. Ita Herebertus domum reversus sedem episcopalem transportavit ad insignem mercimoniis et populorum frequentia vicum nomine Norwic. Ibi monachorum congregationem numero et religione percelebrem instituit, omnia iis necessaria sumptu mercatus domestico. Providens scilicet successorum querelae, nullas de episcopo terras monachis largitus est, ne illi Dei famulos fraudarent victualibus, si quid offendissent, quod suis competeret [Col.1520A] rebus. Praeterea apud Theodfordum monachos Cluniacenses instituit, quod sint illius coenobii professores ubique gentium pene dispersi, locupletes in saeculo, et splendidissimae religionis in Deo. Ingenti ergo et numerosa virtutum gratia praeteritarum offensarum obumbravit molem, praecipue prognostico antecessoris et suo, a malo exterritus, et ad bonum erectus. Herfasti fuit, «Non hunc sed Barabbam (Joan. XVIII);» suum; «Amice, ad quid venisti (Matth. XXVI);» quo audito, nec lacrymis, nec his fere verbis abstinuit: «Male quidem intravi, confiteor, sed Dei gratia operante bene egrediar.» Erat ergo disertitudinis et litterarum copia, nec minus saecularium rerum peritia, Romanae celsitudini suspiciendus. Mutatusque Herebertus fuit (ut Lucanus [Col.1520B] de Curione dicit) momentum et mutatio rerum; sicut tempore Willielmi regis Simoniae causidicus, ita regnante Henrico propulsator invictus. Neque ab aliis fieri voluit, quod a se quondam praesumptum juvenili fervore indoluit. Prae se, ut ferunt, semper ferens Hieronymi dictum: «Erravimus juvenes, emendemus senes.» Postremo quis in illius facti laudem digne attexat, quod tam nobile monasterium episcopus non multum pecuniosus fecerit, in quo nihil frustra desideres vel in aedificiorum specie sublimium, vel in ornamentorum pulchritudine, tum in monachorum religione, et sedula ad omnes charitate? Haec et vivum spe felici palpabant, et defunctum (si non vana fides poenitentiae) super aethera tulerunt. Ad episcopi Norwicensis dioecesin pertinere [Col.1520C] dignoscitur monasterium Sancti Edmundi. De quo, quanquam alias dixerim, nunc si breviter commemoravero, non vacat a ratione. Sic enim et dispositum meum ordine procedet quo cogitavi, post commemorationem episcoporum sanctos in eorum parochiis requiescentes non praeterire. Et gratiose fateor accidit, ut primus sanctus Edmundus occurreret, qui quasi rex et princeps patriae compatriotarum sanctorum primus palmam laudis vindicaret. Regnavit ille in Orientali Anglia, vir Deo devotus, et avita regum prosapia excellens. Qui, cum aliquot annis pacifice provinciae praefuisset, in illa temporum mollitie virtutem ejurare compulsus: Danorum duces Hinguar et Hubba, Northanimbrorum et Orientalium [Col.1520D] Anglorum depopulaturi provincias venere. Quorum primus regem non resistentem, sed armis projectis solo pronum, et orantem cepit, et post nonnulla tormenta decapitavit. Tunc et sedes episcopalis apud Scham, ut supra dixi, et monasterium Heliense sanctimonialibus effugatis incensa et solo complanata. Sed emicuit post necem beati viri transactae vitae puritas dignis miraculis. Caput a corpore lictoris saevitia divisum dumeta Danis projicientibus occuluerant. Quod dum cives quaererent, hostem abeuntem vestigiis insecuti, funeri regio justas inferias absoluturi, jucunda Dei munera hausere, exanimati capitis vocem expressam omnes ad se lictores invitantem, lupum feram carnibus assuetam lacertis illud circumplexam innoxiam praetendere custodiam: [Col.1521A] eumdem more domestici animalis bajulos post tergum ad tumbam modeste secutum nullum laesisse, a nullo laesum esse. Tunc pro tempore humi traditum corpus venerabile, tumultuario injecto cespite terrea gleba superjecta, et exilis pretii lignea capella superstructa. Sed et domunculam succedenti tempore vepres obtexerant, animisque provinciales memoriam martyris abjecerant. Adfuit ille oscitantibus, semisopitas mentes eorum ad sui reverentiam signis excitans, et leve quidem ac frigidum sit, sed tamen primum virtutum ejus experimentum, quod subjiciam. Caeci, qui baculo viam tentaret, errore nocturno capellam ingressi lux caelitus obvia orbes implevit. Mox latrunculos eamdem aedem noctu expilare aggressos, invisis loris in ipsis conatibus [Col.1521B] irretivit, formoso admodum spectaculo, quod praeda praedones tenuit, ut nec coepto desistere, nec inchoata valerent perficere. Quapropter Londoniae praesul plebeiae machinae diuturnam sustulit invidiam, angustius aedificium super veneranda membra molitus, quae et miranda incorruptione, et lacteo quodam candore gloriam sanctae animae praedicabant. Caput reliquo corpori compaginatum, signum tamen martyrii coccinea cicatrice praetendes. Porro illud humana excedit miracula hominis mortui crines et ungues pullulare, quos Oswen quaedam sancta mulier quotannis hos tonderet, illos desecaret magna veneratione posteris futuros: sanctae temeritatis femina, quae contrectaret artus, quibus omnis inferior est mundus. At non ita Lefstanus effrenatae [Col.1521C] audaciae adolescens, qui sibi corpus martyris minis inflatioribus ostendi exegerat, famae, ut dicebat, incertum fide oculorum ponderare deliberans. Ideoque praecipitis ausus poenam tulit amens effectus, et post modicum scaturiens vermibus et mortuus. Novit profecto, quae olim consueverat, novit Edmundus facere: Parcere subjectis et debellare superbos.Quibus duobus ita omnes sibi Britanniae devinxit incolas, ut beatum se in primis astruat, qui locum requietionis ejus, vel nummo, vel pretio illustret. Ipsi reges aliorum domini servos se illius gloriantur, et coronam ei regiam missitant, magno, si uti volunt, redimentes commercio. Exactores vectigalium, [Col.1521D] qui alias bacchantur, fas nefasque juxta metientes, ibi supplices citra fossatum sancti Edmundi litigationes sistunt, experti multorum poenam, qui perseverandum putarunt. Fossatum Cnuto rex praecepit fieri, patris sui Swani miserabili fine edoctus ad bonum. Nam cum ille tempore regis Edelredi totam Angliam devastans, in terra sancti Edmundi nihilo refractiores minas anhelaret, a martyre leviter [Col.1522A] admonitum per sommum ferunt, sed barbarica ineptia durius respondentem conto percussit et exanimavit. Tantum morae in medio, quod excussus sopore auctorem et modum mortis astantibus patefecerit. Confabulationes enim altercantium et sonum ictus custodes corporis mirum in modum audierant. Sciebat haec Cnuto, ideoque nihil non effecit, ut sancto blandiretur. Praeter fossatum, quod praelibavi, quod terras sancti ab omni inquietudine defenderet: denique basilicam animositate regia, quantum illius temporis usus flagitabat, super venerabile corpus construxit, abbatem et monachos instituit, praedia multa et magna contulit. Perstat hodieque donorum ejus amplitudo integra, quod locus ille infra se aspiciat Angliae nonnulla monasteria. Per successiones [Col.1522B] abbatum fuit ibi Lefstanus tempore regis Edwardi: hic quibusdam de incorruptione sancti male credulis male consulens, suo discrimine aliorum fidei prospexit. Prolatumque corpus in medium inspiciendum exhibuit, ipso a capite monacho suo a pedibus trahente. Palam itaque imprecatus est dicens: Domine sancte Edmunde, tu nosti quod non infideli mente, sed pro aliorum salute hoc fecerim, ne divinum in te mundo celaretur miraculum; quia tamen peccatorum multorum sum reus, nec a me debuisset contrectari sancti Spiritus organum, si tibi factum displicet in me temporaliter ulciscere. Praestat enim, et malo, ut aliqua insigniar corporis clade, quam aeterna involvar ultione. Vix orationem finierat, [Col.1522C] cum ecce ambarum manuum digiti vel retro miserabiliter retorti, vel volae pertinaciter infixi, poena, quam rogaverat, virum mulctavere. Post etiam aliis debilitatibus correptus, regem Edwardum per nuntios convenit, ut sibi medicum mitteret, ille Baldwinum sancti Dionysii monachum ejus artis peritum dirigendum curavit. Qui cum in caeteris probe, in digitorum curatione nihil promoveret, mirari coepit homo, qui magnae in medendo fortunae esset. Sed causam morbi a scientibus edoctus, in loco remansit, amorem martyris totis praecordiis amplexus. Pluribus ergo annis notitiam plenam principum adeptus, Lefstano non tam successit, quam accessit abbas, illo amittente, rege volente. Sub eo et per eum libertas monasterii ab Alexandro [Col.1522D] papa data, ut nulli episcopo locus ille subdatur in aliquo, archiepiscopi tantummodo nutum in legitimis spectaturus. Omnia intus et extra innovata. Aedificiorum decus oblationum pondus quale et quantum in Anglia nusquam. Jacent in ecclesia duo sancti, Germanus et Botulfus. Quorum gesta nec ibi, nec alibi haberi memini, nisi quod primus frater sanctae Etheldrithae, secundus episcopus asseritur.DE EPISCOPIS OCCIDENTALIUM SAXONUM ET PRIMO DE WINTONIENSI. [Col.1521] [Col.1521D] Age nunc, quia Cantuariensium episcoporum et Roffensium, Orientalium Saxonum et Anglorum nomina transcurrimus, caeterorum sedes et gesta, quantum vel fama vel scripto sciuntur, commemoremus. [Col.1522D] Ac primum pro ratione propositi offerunt se Westsaxones, quibus primo fuit episcopus unus in Dorcestria: mox duo, unus in Wintonia, alter in Schireburnia. Duobus tempore regis Edwardi tres [Col.1523A] additi, Wellensis, Cridiensis, Cornubiensis. Nec multo post sextus in Ramesburia. De quibus omnibus quia ordinatum sermonem meditatur oratio, primum pro dignitate civitatis de Wintoniensi dicendum.Tempore igitur quo Kinegislus et Quicelmus apud Westsaxones regnabant, Birinus (dubium unde oriundus) hortante Honorio papa in Britanniam praedicationis munus suscepit. Ordinatusque in episcopum ab Asterio Genuensi episcopo pertendit ad pelagus, quo Britanniam transmitteret. Cumque reculas suas in sarcinas componeret, nautis pro tempestivo vento urgentibus, corporalia (quae dicuntur) oblitus est. Sed jam in altum promotus, cum serenum salum puppis sulcaret laeta, recordatus jacturae [Col.1523B] haesit mente: si nautas appellaret de reditu, pro secunda navigatione non dubium quin rideretur; si taceret, damnum apostolici muneris pateretur. «Itaque animositate tota credulitatis arma concutiens, descendit pedibus in mare, concitoque cursu littus relictum repetiit. Ibi corporalibus repertis et acceptis geminato beatae felicitatis ausu ad socios rediit, undarum cumulos et mille obvias mortes fide dispergens.» Illi quoque tanto emolliti miraculo, jactis anchoris cursum navis tenuerunt. Quapropter certatim omnium obsequio receptus, non multo post continentem attingit in regione Westsaxonum. Is erat annus XL post adventum Augustini, regnantibus praedictis regibus, anno XXV, pollicitus fuerat Birinus Honorio papae, quod extremas Anglorum [Col.1523C] penetraret provincias, ibi credulitatis saturus semina, ubi nec Evangelii fuisset nomen auditum. Verumtamen, continuo ut appulit, omnes ibi sacrilegis ritibus pertinacissime deditos invenit. Quocirca fatuum visum est ulterius pertendere, et, cum illic nullum sanum reperiret, aegros, quibus mederetur, quaerere. Restitit ergo, et cum divino nutu, tum suo adnisu prius ipsi regi Kinegisto, mox etiam provinciae omni lavacrum salutare impertiit. Contigitque laudabili plane spectaculo, ut dies dicta regis baptismati occurreret diei, quo filiam suam deliberaverat nuptum tradere Oswaldo sanctissimi Northaninbrorum regi, liberali ergo commercio actum est, ut futurus Kinegisti carnalis gener, prius ejus fieret in [Col.1523D] baptismo spiritualis pater. Reges igitur ambo dederunt praedicatori suo sedem episcopalem Dorcestriam, tunc urbem, modo villam, quam tempore illo reges habuerunt Westsaxonum, sed sequenti pontifices Merciorum. Denique ad nostram aetatem duravit ibi episcopalis Merciorum sedes, nunc vero est apud civitatem Lincolniam. Ita Birinus sacris laboribus emeritus vitaque defunctus, Dorcestriae in ecclesia, quam aedificaverat sepultus est. Posterioribus annis confirmato episcopatu Westsaxonum in Wintonia, illuc a pontifice Hedda translatus patronus civitatis post Deum habetur.Post cum Angilbertus natione Gallus provinciae praesulatum tenuit. De cujus adventu et abscessu in Beda latius lecturus, hic cognosces compendio. Subintroducto [Col.1524A] in episcopatum Wintoniae Wine vocabulo, homine Anglo, sed apud Gallos ordinato, abscessit infensus. Nec diu invasor fovit otium, sed ejusdem regis tyrannide pulsus ad Ulferium regem Merciorum fecit confugium: emptoque ab eo episcopatu Londoniae dies vitae residuos consumpsit saevo exemplo posteris, ut non facilem discernas majore peccato et infamia, an illius qui rem sacram venum proposuerit, an illius qui emerit. Tum Angilbertus per nuntios regis exoratus ut rediret, excusavit adventum, quod Parisiaci episcopatus vinculis teneretur astrictus. Ne tamen spem postulantis eluderet, misit nepotem Lutherium, qui prono provincialium assensu exceptus, et a Theodoro archiepiscopo consecratus, VII annis Westsaxonum [Col.1524B] rexit ecclesiam. Quod ideo non tacui, quia de annis episcopatus ejus Beda nihil expressum reliquit, mihi ex Chronicis cognitum dissimulare silentio praeter religionem videbatur.Ejus successor fuit plus XXX annis Hedda, qui prius fuerat monachus et abbas. Hunc Beda dicit officium exercuisse magis insito sibi amore virtutum, quam ullius litteraturae doctrina praeditum. Unde non parvo moveor scrupulo, quippe qui legerim ejus formales epistolas non nimis indocte compositas, et Adelmi ad eum scripta maximam vim eloquentiae et scientiae redolentia. Sanctitatis ejus reverentiam numerus miraculorum coelitus emissorum hominum manifestavit notitiae: quae nunc interim supprimit contentus gloria olim post recentem [Col.1524C] obitum acquisita.Ipso defuncto, quia dioecesis ejus ab uno nequibat gubernari idonee pro circuitus spaciositate, divisa est in duas; una data Danieli, altera Aldelmo. De Adelmo et ejus successoribus tempus erit Deo comite cum sermo procudetur, quantum utilitati auditorum sufficiat; nunc ut spopondi Wintonicuses aggrediar. Daniel, defuncto Aldelmo, multo tempore superstes fuit XLIII annis in episcopatu. Postmodum, ut vivacem senectam sancto consummaret otio vivens honorem exuit, Melduni (quantum vixit) monachum exercens, ut fama fert sinceriter ad nos per successiones manans. Ibidemque sepultus asseveratur. Quamvis Wintonienses eum [Col.1524D] apud se habere contendant, nec ejus mausoleum vel vere vel suspiciose ostendere praevaleant.Successit Humfredus, cujus memoria fit in concilio Cuthberti archiepiscopi, Tum Kinebardus, illi Athelardus, ex abbate Melduni mox archiepiscopus, Athelardo Egbald, Dudd, Cineberd, Almund, Wighten, Herefrith, Eadmund, Helmstan, hic fuit tempore regis Westsaxonum Egbrithi.Quo viam patrum ingresso, Swithunus successit, ejusdem presbyter ecclesiae ab Helmstano jamdudum ordinatus. In quo, dum vitae religio cum simplici prudentia conquadraret, natura industriaque laudabilis regis auditum non effugit. Quocirca illum hactenus excoluit, ut et multa negotiorum ejus consilio transfigeret, et filium Adulfum ejus magisterio [Col.1525A] locaret. Quo facto praelusit felicitati futurae adolescentis fortuna, ut sub sanctissimo praedagogo addisceret, qualiter non rudis olim ad gubernandam remp. procederet. Est enim Platonis vetus et laudata sententia: «Tunc fore beatam rempublicam, si vel philosophi regnarent, vel reges philosopharentur.» Veritas dicti prodiit in effectum per istum Adulfum, cum patre defuncto, quia alter legitimus haeres non exstaret, ex gradu subdiaconi Wintoniensis in regem translatus est, concedente Leone illius nominis papa tertio. Tum vero palam erat, quid eum spiritualis philosophia docuisset, dum magis famulorum Dei, quam suis utilitatibus prospiciens omne regnum Deo decimaret: nihil faceret nisi ratum, nihil juberet nisi pium. Sed haec alias [Col.1525B] egimus: nunc in manibus Swithuni gesta evolvimus.Quem ille ut altorem, doctoremque suum suspiciens (sic enim eum vocabat) non prius abstitit, quam episcopatu Wintoniensi honoraret consentiente clero, ordinante archiepiscopo Cantuariae Celnotho. Laetis ergo incrementis fundamenta bonorum in regno jacta per regem, pullulabant per pontificem, dum iste bonum urgeret, quod ille suis praesertim admonitionibus inciperet. Et erat quidem virtutum omnium promptuarium, sed aggaudebat duabus maxime, clementia et humilitate. Ambarum insignia stylus subjiciet. Operariis ad pontem in orientali parte urbis faciendum forte assederat, ut instanti praesentia suscitaret stimulos desidum incuriae. [Col.1525C] Et ecce per pontem commeabat in civitatem femina commercii [al. commercii causa] ferens ova, prosiliunt undique (ut mos est ejus generis hominibus) et petulanti excussu omnia ova ad unum confringunt. Id non leve sanioris mentis hominibus visum, sed statim in notitiam domini episcopi delatum. Is ante se adductae mulierculae annis et pannis squalidae querelam auscultat, damnum suspirat, misericordia mentis cunctantem miraculum [al. in miraculum] excitat, statimque porrecto crucis signo fracturam omnium ovorum consolidat. Exiguumne est hoc sanctitatis et clementiae documentum? Quid de humilitate? Quandocunque novam fabricam in Dei Ecclesiam consecrare deberet, eo quamlibet [Col.1525D] longum esset, non equo vel vehiculo, sed pede impiger contendebat. Et ne daretur ab imperitis ridiculo, vel superbis jactantiae notaretur elogio, visibus hominum abditus, nocturnus viator totum iter conficiebat. Solitariae sanctitatis amator, nulla pompa bona sua prostituebat. Hinc factum opinor, ut coelo tantum teste fruitus, omnium miraculorum suorum notitia posterorum fraudaret conscientiam. Jam vero vitae praesenti valefacturus pontificali auctoritate praecepit astantibus, ut extra Ecclesiam cadaver suum humarent: ubi ex pedibus praetereuntium, et stillicidiis ex alto rorantibus esset obnoxium. Excessit anno ab Incarnatione Domini 863, post mortem Adulphi VI. Praeteriere multa tempora, et margarita Dei latebat ingloria annis fere centum. [Col.1526A] Hoc annorum discursu, octo episcopi dies suos explevere: quorum haec sunt nomina: Alfrithus, Duubertus, Denenulfus, Frethestamus, Birnstanus, Elphegus, Elfsius, Brithelmus. Quorum aliquos celebriore vita diffamatos nostra sedulitas non omittet. Denenulfus, si famae creditur, ad multam aetatem non solum litterarum expers, sed et subulcus fuit. Eum Elfredus rex hostium violentia regno cedens, et in silvam profugus, casu sues pascentem offendit. Et ne multis innectar, comperto ejus ingenio, quod ad bonum spectaret, litteris informandum tradidit. Nec descivit ab officio, donec perfectius institutum crearet episcopum, commentus rem dignam miraculo. Frithestamus fuit unus ex septem episcopis, quos Pleimundus archiepiscopus tempore regis Eduardi [Col.1526B] filii Elfredi uno die consecravit Cantuariae. Multa ejus bona ostendit adhuc librorum copia, vitae sanctitatem, non ita ut aliorum, in obscura latens sepultura. Birnstanus quatuor tantum annis rexit episcopatum. Illum purissimae sanctitatis fuisse accepimus, quotidie non intermissa sedulitate missam pro defunctorum requie cantasse: noctibus depulsa formidine solum circuire solitum, pro animarum salute psalmos frequentasse. Hoc cum quadam vice faceret, et expletis omnibus subjungeret, requiescant in pace, voces quasi exercitus infiniti a sepulcris audivit respondentium; Amen. Istud mirabilius quo infrequens est mortuos cum vivo sevisse sermonem, ne eum officii pigeret, quod tot animabus gratum [Col.1526C] audiret. Idem Dominici exempli ardentissimus exsecutor, pedes egenis omni die semotis arbitris lavabat, mensam et cibos apponens, nec minus pro disciplina famulantium reliquias abstergens. Obsequio consummato, pauperibusque dimissis, ad multas ibi remanebat horas, orationibus, (ut creditur) vacans. Quadam ergo die pro consuetudine ingressus, nulla antea interpellatus molestia aegritudinis subito clam omnibus spiritu vitali caruit. Clientes, qui consuetudinem ejus nossent, tunc quoque orationibus occupatum crederent, tota die jacere passi. At vero sequenti diluculo irrumpentes, inveniunt cadaver sine mente. Conclamatus est ergo, et sepulturae datus. Sed cives, quod interceptum morte videbant, omnem ejus memoriam obliteravere silentio, [Col.1526D] nescientes quod scriptum est; «Non potest male mori qui bene vixerit. Et justus quacunque morte praeoccupatus fuerit, in refrigerio erit.» Correxit id divina rectitudo longo post tempore, succedente Ethelwoldo, cui noctium principio ante sanctorum reliquias lucubrare solito, apparuere tres assistere personae, non in exstasi, sed plane insomni. Quarum quae media, has exprimere voces est audita: «Ego sum Birnstanus, quondam hujus urbis episcopus: hic (dextram ostendens) est Birinus praedicator primus: iste (et ostendit sinistram) est Swithunus, specialis hujus Ecclesiae et civitatis patronus. Noverisque quod sicut me cum eis hic vides in praesentia, ita cum eis in coelo non dispari fruor gloria. Cur igitur fraudor honorificentia mortalium, qui [Col.1527A] magnificor consortio coelestium spirituum?» Finierat, et in aerem cum sociis elapsus pretiosa sui memoria provincialibus apposita, nihil non venerationis deinceps emeruit. Ephelgus ad caeterarum virtutum cumulum, quibus tam laudabiliter quam abunde pollebat, etiam prophetia clarus fuit. Hujusmodi dicti duo erant causa exempli. Dies cinerum [al. dies erat cinerum], et pontifex pro more poenitentes Ecclesiae liminibus excludebat: caeteros adhortatus est, ut jejunio et castitati vacantes, etiam uxorias delicias abjicerent: illis diebus fructum dignum poenitentiae esse, si qui multa illicita commiseris, etiam licitis abstineas. Doctrinam reverenter audientibus caeteris, unus joculari voce emissa aliis risum excussit. Non posse se temperare convivio [Col.1527B] simul et conjugio, ut pariter abstineat cibis et Venere. Quinimo uxorem, quam cubili aliquandiu submovisset, in proximo ad usum noctis revocaturum, petulanti et vulgari verbo fatuitatem suam exaggerans. Tum vox episcopi submurmurantis ab astantibus audita et intellecta est. Contristas me, miser, nesciens quid ventura pariat dies. Duram prophetiam vicina mors nebulonis excepit. Postero enim mane in cubiculo repertus est exanimis, incertum a diabolo guitur elisus. Alio tempore ordinavit pariter ad presbyteratus gradum tres monachos: Dunstanum, Ethelwoldum, et quemdam Ethelstamum, qui postmodum monachicae vestis apostata, coelibatu contempto in meretriciis amplexibus vitam effudit. Completis solemniis, sanctae recordationis [Col.1527C] praesul adhaerentes alloquitur. Hodie coram Deo tribus viris manus imposui, quorum duo pontificalis ordinis gratiam nanciscentur: unus in civitate Wigornia, deinde in Cancia; alter meam sedem implebit quandoque successione legitima; tertius voluptatum volutabro se ingurgitans miserabilem sortietur exitum. Ethelstamus, qui pro familiaritate cognationis praesens esset, proterva consultatione sacerdotem invasit. Num ego ero unus ex duobus, qui episcopali dignitate sublimandi sunt? Non, inquit, erit tibi pars neque sors in eo, quem praefatus sum ordine, neque permansurus es in ea, qua hominum oculis lenocinaris, veste. Quanta sanctissimae mentis dignitas, ut evidenter et sine fuco coelorum efferret secreta? Neque enim in terram ceciderunt verba [Col.1527D] ista, sed omnia in rerum solidavit consequentia, quod Dunstanus et Ethelwoldus angustam viam, quae ducit ad vitam, terentes, insignes in praedictis Episcopatibus emicuere: tertius latas saeculi semitas cursitavit. Elfsii praecipitem in emendo archiepiscopatu rabiem et miserabilem mortem superior liber absolvit.Quare jam congruum video, ut de patre Ethelwoldo aliquid vel breviter dicam, qui successit Brithelmo successori Elffii in Wintonia. Ejus uterque parens nec egenus fortuna, nec abjectus stirpis linea civis Wintoniae fuit. Ipse in pueritia litteras, in adolescentia curiam frequentans, Ethelstano percharus fuit. Cujus consilio a praedicto Elphego tonsuratus [Col.1528A] in clericum, non multo post a Dunstano Glastoniensi abbate est cucullatus in monachum: ordinatusque in monasterii decanum. Hos doctrina, illos religione, omnes amore demerebatur. Quo tempore abbas vidit de eo somnium sane memorandum. Arborem infra ejusdem coenobii septa succrescere, quae per quatuor mundi plagas ramis diffusis totam inumbraret Angliam: opertam per omnes frondes cucullis, maximamque cucullam in summo positam, caeteras minores manicarum quasi fomento protegere. Stupefactum illum tantae visionis miraculo, ab astante venerabilis canitici sene quaesisse oraculum. Arbor illa, inquit, est haec insula: cuculla major est monachi tui Ethelwoldi vita: caeterae hominum innumerorum, quos ipse verbo et [Col.1528B] exemplo trahet ad Dominum.Consonat huic praesagio matris ejusdem visio, quae ipsi jam utero grandescenti, jamque puerperium meditanti ostensa est. Auream aquilam ex ore suo avolasse, quae pennarum plausu diu civitatem perlustrans, novissime altitudine nubium evecta coelum subisset. Harum visionum veracem exitum jam praelambens fortuna ferebat in populum, cum ille arctioris vitae desiderio Gallicanum exsilium sitiens ab Edredo rege retentus est: agente id et filium stimulante matre Edgifa, omni religionis laude orbi Britannico nota. Datur ergo ei coenobium perexile Abendonia dictum, ubi vires suae prudentiae experiretur. Nec ipse spei datorum strenuitate abfuit, sed in laudabilem (ut hodie cernitur) [Col.1528C] celsitudinem erexit. Paucis vero elabentibus annis jam Dunstano archiepiscopo facto, ipse ab Edgaro rege, ad episcopatum Wintoniensem electus, et ab eodem archiepiscopo consecratus est. Tum vero magnis conatibus ad ecclesiarum utilitatem consurgere, exstirpare vitia, virtutum inserere plantaria. Nescires quid in eo magis laudares; sanctitatis studium, an doctrinarum exercitium, in praedicatione instantiam, in aedificiis industriam. Clerici episcopatus simul et alterius Ecclesiae, quae juxta erat, quam novum monasterium vocabant, data optione, ut aut vitam mutarent, aut loco cederent, molliorem partem eligentes, exturbati sunt monachis introductis. Plura eis ex episcopatu delegata praedia viciniora situ, ampliora redditu. In eadem [Col.1528D] urbe sanctimonialium fundatum et factum monasterium. De caeteris, quae in diversis regionibus instituit, fiet verbum cum ad eorum episcopos ventum fuerit. Et mirum quidem videtur, quod tanta fecerit, nisi quod rex Edgarus omnino voluntati ejus deditus erat: a quo supra omnem infra Dunstanum diligeretur, maximoque et laudabili operibus ejus fuit emolumento beatissimus Swithunus eodem tempore revelatus. Qui antiquae vitae humilitatem tenens, non alicui inflatiori personae, sed homuncioni pauperculo, qui manuum artificio vitam toleraret, per visionem talia proferre visus est. Vade Wintoniam ad vetus monasterium, requisitoque loci aedituo, praecipe ut dicatur episcopo Ethelwoldo [Col.1529A] quatenus Swithuni olim episcopi mausoleum aperiens, efferat reliquias, inventurus ibi omni thesauro pretiosiores margaritas. Respexit tempora ejus clemens divinitas, ut per me coelestibus illustrentur prodigiis; et ne cuncteris, hoc habe signum. Annulos ferreos violenter cum plumbo lapidi sepulcri affixos levi adnisu cum voles extrahes, cum voles appones: caeteri si idem tentaverint frustra erit: ivit ille, et promissionis coram aedituo compos effectus, ad praesentiam pontificis admissus est, ibi rem intrepide prosecutus, fidem dictorum habuit. Die ergo dicta elevantur ossa de tumulo, componuntur in scrinio. Concurrit vis ingens vulgi, vota offerre, vota cumulare. Nullus se queritur fraudatum, omnia fiunt, cuncta conceduntur. Denique tanta miraculorum [Col.1529B] copia in omni genere valetudinum exhibita est, quantam nulla memoria hominnm alibi factam attingere potest, habet ergo cognomentum Pii sanctus ille, omni se invocanti, nisi fides defuerit, ad auxiliandum celer. Cujus bonitas jamdudum inchoata, nec nostra aetate exsolescit. Vidi ego, quod mirum sit, hominem cui violentia raptorum effodisset lumina, oculis vel illis vel aliis (nam illi longiuscule projecti fuerant) receptis serenam lucem per Swithuni merita recepisse; eratque praeteritae calamitatis indicium, quod aculei punctionum palpebras deformabant. Vult interea sanctus, ut in omnibus glorificetur Deus, nec patitur, ut aliquis per eum sanatus, carnis volutetur lubrice, [Col.1529C] qui nolit praeterito implicari morbo. Quin etiam cum olim monachi miraculorum frequentia defessi essent, et mediis noctibus eventu alicujus prodigii, sese inopes quippe somni citarent [al. tricarent], non latuit torpor eorum sancti oculum de longe intuentem. Continuoque Ethelwoldo apud curiam regis soporato astitit, vocationem minitans sanitatum, si monachi ulterius a laude Dei putassent cessandum. Cur enim in Dei dormitarent laude, cum ipse pro eorum vigilaret salute? Sed nec ipse Ethelwoldus a miraculis otiabatur: videbaturque aemula vivi et mortui sanctorum pietas, dum hinc inde crebescentibus sanctorum prodigiis hujus corroboraretur fides, hujus valetudini revocaretur sanitas: mortiferum virus fraudulentia ministrorum haustum, [Col.1529D] cum jam per artus irrepens depasceretur vitalia, fide discussit: vas oleagini liquoris receptaculum reparavit perditum, accumulavit inventum; furacis monachi brachia invisibilibus laqueis verbo irretivit, solaque benedictione ejusdem confitentis lora evolvit: alterum in praecipiti stantem casus dejecit, sed oratio Ethelwoldi ruenti manum supposuit, officio restituit. Inedia ciborum pro sterilitate soli provinciam invaserat, jussit ille sacrata vasa confringi et distribui, protestatus melius esse ut metalla miserorum inopiae, quam sacerdotum famularentur jactantiae. Nova ergo Ecclesia, ut diu desideraverat, aedificata sublatus est mundo magna monachorum aerumna, sua nulla. Quippe ille sublimis exsultat in gloria: coenobia, quae fecerat [Col.1530A] post ejus obitum multa diruta, cuncta minorata.Ethelwoldo successit Elphegus, bono bonus: de quo superius aliquid dixi, et nunc latius garrire libet. Puer librorum amplexus scholas, adolescens alteravit habitum apud Diherst [al. Duhest] tunc exiguum coenobium, nunc inane antiquitatis simulacrum. Illic cum vitae monachilis regulam accepisset, altius quid anhelans Bathoniam contendit, ubi se cellulae secretioris parietibus includens caelestia mente libabat. Plures per eum boni ad locum monachi congregati, etiam ut fit in magno corpore corruptelam morbi contraxere. Quidam enim ex eis nesciente patre convivia in noctem ducere, perindeque potationibus ad lucem insistere. Non tulit [Col.1530B] id diutius Deus; sed signiferum factionis in aede conventiculorum conscia, morte perculit nocte intempesta. Interim sanctus orationibus interpolatis concepit auribus sonum ab eadem domo prolatum quasi vim inferentium et sustinentium. Miratus rei novitatem, pedetentim suspenso halitu accessit ad ostium. Tum vero per rimas fenestrarum vidit duos ingentes daemones, cadaver exanime crebris malleorum ictibus torquentes, illo miserabilibus ejulatibus suffragium quaerente. Respondebant hostes, nec tu obedisti Deo, nec nos tibi. Quod cum mane caeteris retulisset, non mirum fuit si commessationum complices facti sunt abstinentes. Defuncto ergo Wentano episcopo Dunstanus archiepiscopus [Col.1530C] Andreae apostoli Elphegum nominatum eligentis animatus oraculo, eumdem substituit throno. Ipse prudens in saeculo, simplex in Deo, extima providere, intima non negligere. Antecessoris sui ossa extulit anno XII post depositionem ejus, signis quibusdam, et eis non levibus ad audendum persuasus. Atque ut tanti patris sedem digne ornaret, vestigia sanctitatis ejus terens, quando sedebat ad mensam, nec ventris ingurgitabat lacunam, nec abstinentis incurrebat pompam. Carnibus nunquam nisi aeger indulsit: pocula summo tenus ore semper libavit. Prodebat abstinentiam commestionis tenuitas corporis, quod vix ossibus haerebat. Noctibus fallens custodes procedebat solus ad amnem, ubi demersus ad ilia, et in Dei laudibus excubans, [Col.1530D] albescente jam diluculo, nescientibus suis succedebat cubiculo. Exactis in episcopatu annis duobus et viginti, translatus est Cantiam, invitus, ut aiunt, quod consueto privatus honore, majore premeretur onere. Wentanum enim episcopatum Kenulphus Burghensis abbas nummis nundinatus fuerat; sed non diu sacrilego ausu laetatus, ante duos annos hominem exuit. At Elphegus, ut pallium ab apostolico reciperet, Romam contendens, Alpes transcendit. Ibi in vico quodam hospitatum rustica multitudo adorsa, omnibus suis exuit. Statimque ignis, incertum unde natus, domos corripuit, qui spiraculo venti adjutus toti vico exitium minabatur. Tum brutae mentis homines aegre licet animadvertentes delictum, rabidis passibus jam egressum jamque [Col.1531A] profectum consequuntur: adorant, veniam rogant, ablata restituunt. Elphegus flecti facilis, signum crucis igni e regione opposuit: continuoque in se retorta elanguit, incendium omne ad cineres refrixit. Romae cum esset, excessum successoris sui, nemine, ut alias dictum est, afferente vidit et enuntiavit. Inde ad sedem regressus annis septem patriarchatum feliciter egit: quibus elapsis, a Danis in vincula conjectus VII mensibus ergastuli inhabitator fuit. Causas vinculorum alias quaere. Interea tubes laetifera grassata in Danos catervatim hostes Elphegi fundebat, adeo ut celeritas mortis praeveniret sensum doloris. Putor itaque cadaverum insepultorum aerem infecit, corruptiorque coeli tractus, caeteris, qui sani videbantur, pestem [Col.1531B] creavit. Ruebant ergo sine modo, sine numero, cum ille exoratus pane a se benedicto communicatis pestem depulit, salutem restituit. Nec minus illi beneficiorum ingrati curatorem suum lapidibus contrucidarunt. Nonnulli vero, quibus sanius consilium, de sepeliendis exuviis pontificis contendentes, aliquandiu percussores adversarios habuerunt. Sed lite in judicium deducta, convenit, ut lignum aridum, quod sors obtulerat, si sanguine ejus litum crastino reviresceret, arbitratu suo Christiani cadaver humarent. Factumque est: et lignum cui tunc etiam et cortex deerat, mane inventum reviruisse, pubescens floribus, turgescens fructu. Quocirca corpus apud Sanctum Paulum Londoniae tunc pacifice humari permissum: indeque decimo anno [Col.1531C] jubente et astante rege Cnutone sublatum, sine ulla sui labe patriarchatus sedem glorificat. Durat adhuc et nuperrime visa fuit et sanguinis novitas, et corporis integritas. Nec sane aliquis evasit ex occisoribus, quin paenas lueret; quas veraciter enumerare possem, nisi me calamitates miserorum narrare pigeret. Satis inculcatur miseria persecutoris, quando eminet gloria martyris.Post Elphegum in Wintonia sedit Ethelvoldus, Ethelwoldo Elisius [al. Egelsius], Elsio Elwinus, Elwino Stigandus successit.Stigando, ut saepe dictum est, deposito successit Walkelmus a Willielmo rege datus, cujus bona opera famam vincentia senium a se vetustatis repellent, [Col.1532A] quandiu inibi sedes episcopalis durabit. Maurilius eum archiepiscopus Rothomagensis viam mortis meditans in fidei pignus commendaverat, quod esset in eo spes indolis laudandae, si haberet materiam, qua virtus posset enitescere. Sponsionem pontificis Walkelmus produxit ad verum, faciens quanta non possent sperari in religione, et numero monachorum, in aedificiis domorum. Et primo quidem advena novus monachos exosus fuerat; sed facile correctus umbraticum illud odium saepe deploravit; deinceps fovens eos ut filios, diligens ut fratres, honorans ut dominos; nihil minus pro dissimilitudine vestis exhibens eis vel adjutorii vel familiaritatis. Nullum conviciis incessere, pronuntians quod episcopalis gravitas suam indigna macula [Col.1532B] respergat gloriam, si in pauperiorum descendat contumeliam. Unum est permaximum, in quo peccavit, quod ad trecentas libratas terras monachis auferens, suis et successorum usibus implicuit. Constituit ipse priorem loci Godefridum quemdam ex Cameraco genitum, qui religione et litteratura insignis fuit. Litteraturam protestantur epistolae, familiari illo et dulci stylo editae, maximeque epigrammata, quae satyrico modo absolvit, praeterea versus de Angliae primatum laudibus; quid quod omne divinum officium quod vetustate quadam obsoletum, nativa excultum venustate fecit splendescere? Religionis et hospitalitatis normam pulchre inchoatam delineavit in monachos, qui hodie in utrisque Godefridi ita formam sectantur, ut aut [Col.1532C] nihil aut parum eis desit ad laudis cumulum. Denique est in ea domo hospitium terra marique venientium, quantum libuerit, diversorium sumptu indeficiente, charitate indefatigata. Inter haec inerat sancto viro morum humilitas, ut nihil ex illo unico philosophiae promptuario redoleret nisi humile, procederet nisi dulce. Quantula vero potest videri haec ejus laudatio? Quotus vero quisque est qui vel minimum imbutus litteris, non alios infra dignitatem suam opinetur, tumido gestu, et pompatico incessu prae se ferens conscientiam litterarum? Verumtamen ne quid perfectionis sanctae deesset animae, multis ille annis grabbatum fovit, camino diuturnae tabis peccata excoctus.DE MONASTERIIS. [Col.1531] [Col.1531D] Est etiam in eadem civitate monasterium, quod quondam rex Elfredus mente conceperat, et Edwardus filius aedificaverat, et in eo canonicos posuerat, Grimbaldo, quondam Flandrensi suadente [al. quodam monacho Flandrensi et sacerdote, etc.], qui ibidem magna gloria humatus, sanctus praedicatur et creditur. Sed beatae memoriae Ethelwoldus canonicis expulsis monachos posuit, praeficiens eis abbatem Edgarum nomine, de quo superius dixi. Ad hujus monasterii officinas instituendas sufficiens terrae spatium ab episcopo Denewlfo et canonicis [Col.1532D] illus temporis mercatus supradictus rex, ad unumquemque pedem mancam auri publico pondere pensitavit. Et erant ambae ecclesiae sic vicinae parietibus contiguis, ut voces canentium aliae obstreperent aliis. Unde tum propter hoc, tum propter caetera infelix livor plurimas effodiebat causas, quibus non modicas invicem exculperent offensas. Quapropter nuper illud coenobium extra urbem translatum sanius incolitur, liberius insignitur. Praeterea construxit supradictus rex in eadem urbe sanctimonalium coenobium, sed posterioribus [Col.1533A] annis per beatum Ethelvoldum ampliatus est locus ille: quibus praeposuit Ethelritham virginem anum, quae ad conjecturam somnii quod mater ejus de aquila viderat aurea, multa de ipso prophetavit. Fuerat ibi ante hanc monasteriolum, in quo Edburga regis Edwardi senioris filia conversata et defuncta fuerat, sed tunc pene destructum. Edburga vix dum trima esset, spectabile futurae sanctitatis dedit periculum. Explorare volebat pater, utrum ad Deum an ad saeculum declinatura esset pusiola. Posueratque in triclinio diversarum professionum ornamenta: hinc calicem et evangelia, inde armillas et monilia. Illuc virguncula a nutrice allata genibus parentis assedit: jussaque utrum vellet eligere, torvo aspectu saecularia despuens, prompteque manibus [Col.1533B] repens evangelia et calicem puellari adornavit innocentia. Exclamat coetus assidentium, auspicia futurae sanctitatis exosculatus in puella. Pater ipse arctioribus basiis dignatus sobolem: «Vade, inquit, quo te vocat divinitas, sequere fausto pede, quem elegisti sponsum.» Ita sanctimonalium habitum induta, cunctas sodales ad amorem sui sedulitate [Col.1534A] obsequii invitavit. Nec resupinabat eam prosapiae celsitudo, quod generosum putaret in Christi inclinari servitio. Crescebat cum aetate sanctitas, adolescebat cum adulta humilitas in tantum, ut singularum soccos furtim noctu subriperet, et diligenter lotos et inunctos lectis rursus apponeret. Devotionem ergo pectoris ejus et integritatem corporis, miracula in vita et post mortem commendant plurima, quae custodes templorum viva voce melius pronuntiant. In ejusdem episcopatus dioecesi sunt tria monasteria: Certeseia, Rumesciae, Warewellae. Sed de Certesiensi dictum est. De Warewellae scitur, quod Elfrida uxor regis Edgari aedificaverit illum in honore sanctae crucis, compuncta privigni sui Edwardi nece indigna: cujus ipsa conscia et auctor [Col.1534B] fuit. Apud Rumeseiam, quod coenobium praecellentissimus rex Edgarus instituit, novi jacere duarum virginum corpora Merewinnae, et Elfredae, quarum gesta, quod nescio, non tam praetereo, quam ad majorem scribendi diligentiam reservo, si forte cognovero.DE EPISCOPIS SCHIREBURNENSIBUS, SALESBURIENSIBUS, WILTUNENSIBUS. [Col.1533] [Col.1533C] In divisione Westsaxonici episcopatus, hoc observatum palam est, ut qui Wintoniae sederet, haberet duos pagos, Hamptonensem, et Sudreiensem: alter, qui Schireburniae, haberet Wiltunensem, Dorsetensem, Beruchensem, Somersetentem, Domnoniensem, Cornubiensem. Schireburnia est viculus, nec habitantium frequentia, nec positionis gratia suavis, in quo mirandum, et pene pudendum sedem episcopalem per tot durasse saecula. Nunc de praesulatu in abbatiam mutatus, commercio nostra aetate non insueto, qua omnia factione atque libidine depravata, virtus ludibrio et probro habetur.Primus ibi sedit Pater Aldelmus, quem hic tantum loco ordinis nomino. Namque, quod ejus vitam [Col.1533D] nusquam plene digestam reperi, spectantque ad eam quam plurima, quae si in posteros [al. quae si posteras, etc.] celavero, delinquo, cogitavi annuente Deo, in extremo hujus opusculi libro cum ejusdem modi materia liberiori congredi otio.Post eum igitur sederunt in Schireburnia Fordere, Herewald, Ethelmod, Denefrith, Wibertus, Alstanus.Alstanus. Hic tempore Egbrithi regis Westsaxonum et Adulfi filii ejus simul, et ultra, magnae in saeculo potentiae, et ingens in consiliis auctor fuit: Eghritho regi Cantuaritas et orientales Anglos bellicis subegit laboribus. Aldulfum videns mansuetioris ingenii, sedulis admonitionibus ad scientiam regni stimulabat, contra Danos, qui tum primum insulam infestabant, segnem animans, ipse pecunias ex fisco sufficiens, ipse exercitum componens, multa per cum in talibus, et inchoata constanter, et perfecta feliciter, qui annales legerit, inveniet, vixit in [Col.1534C] episcopatu annis L felix, qui tanto tempore in precinctu bonorum operum fuerit! Quem libenter laudarem, nisi quod humana cupiditate raptatus usurpavit indebita, quando monasterium nostrum suis substravit negotiis. Sentimus ad hunc diem impudentiae illius calumniam, licet locus ille statim eo mortuo omnem episcoporum eluctatus fuerit violentiam, usque ad nostrum tempus, quando in idem discrimen recidit. «Ita protervum est mala inchoare, quod si auctor decidit, exemplum non transit. Delectat pertinacem animum, quid mali alius gesserit, recognoscere, et quid gerere possit audire.» Minori dedecore monachi illius temporis suspiraverunt libertatem ademptam, quam nos [Col.1534D] amisimus, statim per eos praesertim restitutam. Et erat ille, ut ex scriptis audivimus, sicut cupiditate praefervidus ita liberalitate praecipuus. Nostri praedones, et populantur, et premunt, ut nec libera vox dolori concedatur. Potentiam ejus per hoc quolibet cognoscere poterit, quod regem ipsum Roma revertentem regno arcuerit, statutoque ad umbram regnandi filio, nisi arbitratu suo pace composita senem in sua regredi non siverit. Reliquit ecclesiam suam praedivitem praediis undecunque acquisitis, quanta si audias, hominis vel cupiditatem, vel felicitatem mireris.Illum subsecuti sunt Eadmundus, Ethelegus, Alsius, Asserus, Sighelmus, quorum ultimi ambo sub rege Alfredo Adulfi quarto filio fuisse noscuntur. Asserus ex sancto Dewi evocatus, non usquequaque contemnendae scientiae fuit, qui librum Boetii De consolatione philosophiae planioribus verbis elucidavit, illis diebus labore necessario; nostris ridiculo. Sed enim jussu regis factum est, ut levius [Col.1535A] ab eodem in Anglicum transferretur sermonem. Sighelmus trans mare causa eleemosynarum regis, et etiam ad sanctum Thomam in Indiam missus, mira prosperitate, quod quivis in hoc saeculo miretur, Indiam penetravit, indeque rediens exotici generis gemmas, quarum illa humus ferax est, reportavit. Nonnullae illarum adhuc in ecclesiae monumentis visuntur.Sighelmo successit Ethelwardus, quo mortuo cessavit episcopatus Westsaxonum annis septem, vi scilicet hostilitatis cogente. Postmodum vero Pleymundus, archiepiscopus, et rex Edwardus filius Elfredi minis et edictis Formosi papae coacti quinque episcopos pro duobus fecere, ut saepius diximus et nunc importune pro contexenda rerum serie repetimus. [Col.1535B] Athelmum ad Wellensem ecclesiam, Edulfum ad Cridiensem, Werstanum ad Schireburnensem, Athelstanum ad Cornubiensem, Fidestanum ad Wintoniensem. Habebat ergo Ethelmus Somersetam, Edulfus Domnoniam, Athelstanus Cornubiam, cujus successorum nomina nusquam reperio. Werstano relicti sunt pagi tres: Dorsatensis, Berkensis, Wiltensis. Verumtamen non multo post eodem vivente rege in Wiltensi pago proprius factus episcopus Ethelstanus nomine, sedem in Ramesberia habuit. Werstanum ferunt in praelio contra Analafum a rege Ethelstano susceptum, a paganis trucidatum. Cum enim, ut alias dictum est, rex consulto cessisset, episcopus ad bellum cum suis veniens, incautusque insidiarum [Col.1535C] pro viridantis campi aequore unde rex abscesserat, tabernaculum tetendit: Analafus, qui pridie locum exploraverat, noctu paratus adveniens, quod reperit, incunctanter delevit.Post eum hi fuerunt episcopi, Ethelbaldus, Alfredus, Wilffinus. Hunc Dustanus, archiepiscopus cum esset episcopus Londoniae, abbatem apud Westmonasterium fecerat; instructo ad XII monachos coenobiolo, in loco ubi quondam Mellitus ecclesiam sancto Petro fecerat. Ita commissum officium sancte et prudenter administranti honos episcopalis apud Schireburniam impactus: qui confestim in sede episcopali monachos clericis ejectis instituit, ne in tanta contemporaneorum episcoporum sedulitate dormitare videretur. Coenobitis nihil ad victus [Col.1535D] necessitatem ex episcopatu largitus, sed ex alieno mercatus, abbatem quoque instituere cogitavit. Illis reclamantibus, quod ejus dulci dominatione, dum adviverent carere nequirent, cessit invitus, palamque pronuntians magnarum id calamitatum initium successoribus eorum fore. Cujus sanctitatis documentum, cum in vita saepe, tum in morte praecipue manifestatum est. Namque cum jam proxime mortis januas urgeret, apertis mentis oculis exclamavit in cantum: «Ecce video coelos apertos, et Jesum stantem a dextris Dei [Act. VII].» Quo cantu sine titubantia expresso inter cantandum defungitur; sancta et venerabilis anima, quae dictum primi et beatissimi martyris mutuari potuit; beata, quae coelum apertum vidit, [Col.1536A] et introire meruit. Servatur ibi adhuc baculus ejus, et quaedam alia pontificis insignia, mediocritatis, et humilitatis ejus, vivum, ut ita dicam, simulacrum praeferentia.Successerunt ei Alfwoldus, Ethelricus, Ethelsius, Brithwinus, Elmerus, Brinwinus, Alfwoldus frater ejus, ex monacho Wintoniensi episcopus, qui apud Schireburniam imaginem sanctissimi Swithuni collocavit, facem venerationis extulit. Constat eum reverendissimae vitae fuisse, et inter profusissimos conviviorum apparatus, qui tunc in Anglia Danorum tempore exhibebantur, catino ligneo, sine ullo unctiori cibo, et pocillo exiguo aqua superfusa, ut omnis sapor cervisiae dilueretur, semper usum. Audivi ego bonae fidei presbyterum, et jam canis [Col.1536B] sparsum, bona ejus lacrymabili gaudio referentem. Quorum illud non excidit, nullum unquam vel ante, vel post obitum ejus impune potuisse sedem ejus dormitando premere, quin statim tetris imaginibus territus resiliret, increpantibus, cur sedem episcopi usurparet indignus. Id multis nonnullo fuisse spectaculo. Surrexerat inter cum et Godwinum comitem simultas anxia, qua de causa incertum mihi. Die placito dicta cum res non ad pacem, sed ad litigium procederet, discessit episcopus post altercationem, has minas in comitem jaculatus: Per dominam meam sanctam Mariam male tibi erit, quod contristasti me. Domum ergo regressus vix pedem terrae apposuerat, equitaturam peditatu [Col.1536C] commutans, cum ecce satelles comitis advenit, equo admisso et pulsu ilium cursus celeritatem prodente. Rogare ille miserabiliter genibus affusus ut redeat. Dominum suum statim post ejus abscessum aestuare corde, vix lingua palpitare. Tum inquit episcopus: «Nondum sedata ira, per dominam meam sanctam Mariam, vae sibi erit.» Sed unanimi orantium prece inflexus, dilecti gratiam fecit, benedictionem dedit, aegrum reparavit. Referebatque presbyter, quod fuisset episcopus prona obsequela S. Cuthberto devotus, ad omnem ejus memoriam laetanter illacrymans. Peneque semper antiphonam illam de sancto tenebat corde: Ruminabat ore, exercebat opere. Sanctus antistes Cuthbertus, vir perfectus in omnibus, in turbis erat, monachus [Col.1536D] digne cunctis reverendus. Cumque quotidianus amor in ejus pectore dulce incrementum acciperet, nec in eo bona flamma se caperet, ad sanctum Cuthbertum Dunelmum profectus est. Ibique quod magnae videtur audaciae revulso sepulcri operculo, cum eo quasi cum amico fideliter collocutus, xeniolum in perpetui amoris pignus deposuit, et abiit. Jam vero fatali puncto instante, antiphonam quandiu vox sufficit cantitans, sermone praecluso, ut dicerent caeteri, manu innuit. Ita indicium amoris, quem in sanctum habebat, cum extremo efflatu emisit. Post cujus obitum iterum episcopatus Wiltoniensis cum Salesberiensi junctus est. Quod quomodo actum sit dicam, si prius nomina episcoporum posuero.[Col.1537A] Primus ibi Wiltunensis episcopus fuit Ethelstanus, secundus Odo, postea archiepiscopus, tertius Osulfus, quartus Algarus, Quintus Elstanus. Hic primo monachus Sancti Ethelwoldi apud Abendoniam fuit, cujus obedientiae miraculum relator ejusdem vitae sic insinuat. Erat in congregatione quidam frater Elstanus nomine, simplex et magnae obedientiae vir, quem abbas jussit praevidere cibaria artificum monasterii; cui servitio devotissime se subdens, coxit ipse carnes quotidie, et operariis sedulus attendebat, aquam apportans, et vasa denuo emundans: existimante abbate illum, hoc cum solatio et juvamine alterius ministri facere. Accidit namque quadam die, cum abbas more solito peragraret monasterium, offendit inopinate [Col.1537B] fratrem illum juxta ferventem lebetem stantem, viditque omnia vasa munda et pavimentum scopatum. Delectatus ergo facto, dixit ad eum: Frater Elstane, hanc obedientiam mihi furatus es; sed si talis miles es, qualem te ostendis, mitte manum tuam in bullientem aquam et frustum de imis mihi impiger attrahe. Paruit ille, cessitque fervor indomitus audaci fidei, nihilque est laesus monachus. Eumdem fratrem postea abbatem vidimus, qui etiam deinde pontificali honore sublimatus sancto fine quievit in Domino.Sextus Siricius. Septimus Alfricus, qui ambo (ut superius memoratum est) archiepiscopi fuere Cantuarienses. Octavus Brithwoldus, ex monacho Glastoniensi, qui multis annis a tempore regis Ethelredi [Col.1537C] usque ad Edwardum ultimum, administravit episcopatum. Is tempore regis Cnutonis quadam vice coelestibus apud Glastoniam, ut saepe faciebat, intentus excubiis, divinam visionem expertus est. Cum enim subisset eum cogitatio, quae frequenter eum angebat, de Anglorum regia stirpe pene deleta, hoc meditanti sopor irrepsit et ecce in superna raptus, vidit apostolorum principem Petrum manu tenentem Edwardum filium regis Ethelredi, qui tunc in Normannia exsulabat et in regem consecrare caelibe designata vita et certo XXIV annorum numero computato, quo regni metam terminaret: eidemque de posteritate conquerenti respondisse: Regnum Anglorum est Dei, post te providebit [Col.1537D] regem ad placitum sui. Decurso vitae spatio sepultus est Brithwoldus Glastoniae, cujus possessiones multis praediis et redditibus ampliaverat, nostro quoque monasterio perliberalis. Regnabat jam tunc Edwardus, qui Hermanno capellano suo, natione Flandrensi, continuo pontificatum donandum putavit. Ejus animi magnitudini, vel potius cupiditati cum non sufficeret rerum angustia, quoniam apud Ramesberiam nec clericorum conventus, nec quo sustentaretur erat, a rege petiit, ut qui se dignatus honore fuisset, non inhonorum victitare permitteret. Antecessores suos indigenas fuisse, se alienigenam nullo parentum compendio vitam quo sustentet habere. Proinde Meldunense coenobium sibi ad faciendam sedem concederet, abbatem opportuno sibi [Col.1538A] casu proxime obiisse. Id rex pro simplicitate, cui pronior, quam prudentiae semper erat, legitime concedendum ratus, tertio abhinc die dissolvit. Nam antequam Hermannus in re, vel saisitione inviscaretur, excellentis prudentiae monachi, audito quid in curia actum, quid justitiae subreptum esset, ad comitem Godwinum ejusque filium summa celeritate contendunt. Illi rei indigna novitate permoti regem adeunt, et a sententia deducunt, facile id fuit viris summis amplissima auctoritate praeditis, quibus et causae rectitudo et regis facilitas suffragaretur. Ita Hermannus, necdum plane initiatus expulsus est. Quo pudore confusus Angliam indignabundus reliquit. Nec multo post aegritudine admonente simul, et quod saecularia parum prosperaverant, [Col.1538B] fortunae iratus mundo renuntiavit, monachus apud Sanctum Bertinum factus. Sed ut fere fit talibus repentino illo impetu religionis frigescente, indies in Angliam reditum meditabatur. Figebat hominem assuetum obsequiis, innutritum deliciis, carere delinimentis, quae ab ineunte fuerat expertus aetate, afflaveratque secundus rumor aures ejus, Alwoldum episcopum Schireburnensem obiisse, cujus episcopatum suo uniendum antiquis Edgithae reginae promissis opperiebatur. Quo concitatior veniens congruum spei suae effectum invenit. Et jam Godwinus, quem vehementer timebat, discesserat, filiusque ejus voluntati regis et in hoc et in aliis accesserat, adoptioni scilicet inhians.Accepit ergo Hermannus Schireburnensem episcopatum [Col.1538C] integrum, cum tribus pagis Edwardo rege dante, vivacitateque sua datoris annos transcendens ad Willielmi tempora duravit. Sub quo cum ex canonum decreto edictum esset, ut sedes episcoporum, ex villis ad urbes migrarent, tribunal suum transtulit a Schireburnia Salesberiam, quod est vice civitatis castellum locatum in edito, muro vallatum non exiguo, caeteris commeatibus utcunque valens, aquae penuria laborans, adeo ut miserabili commercio ibi aqua vaeneat. Illic inchoata novi operis ecclesia, morte senili tempus dedicationis praevenit.Verumtamen succedente sibi Osmundo viro probatissimo ecclesia ad summam deducta et caetera, quae competebant, adaucta. Clerici undecunque litteris insignes venientes non solum libenter retenti, [Col.1538D] sed et liberaliter coacti ut remanerent. Denique emicabat ibi magis quam alias canonicorum claritas cantibus et litteratura juxta nobilium: librorum copia conquisita, cum episcopus ipse nec scribere, nec scriptos ligare fastidiret, castitate praeeminens; de cujus virtute mentiri erubesceret famae volubilitas, unde fiebat, ut poenitentibus asperior aequo videretur, dum quod in se non inveniret, in aliis durius vindicaret: ambitionis immunis sua stulte non perdere, aliena non quaerere, abbatias intra dioecesin suam sitas nulla pensione gravi emungere. Verumtamen quaeque mundiali labe contracta creditur patientia sua luisse, diuturno morbo ante mortem labefactus.DE MONASTERUS. [Col.1539] [Col.1539A] In Dorsatensi pago sunt abbatiae: Cerneliensis, Mildeltunensis virorum, Sceptoniensis feminarum, praeter aliquas, quae vel omnino destructae, vel multum imminutae sunt. Cerneliensis exordium ita accepimus: Augustinus primus doctor Anglorum post Cantiam Christo subditam, reliquas Anglorum provincias pervagabatur, quantum Ethelberthi regis imperium protendebatur. Habebat enim, ut alias diximus, sibi subjectum, quidquid Angli Britanniae incolunt, praeter solos Northanimbros. Pagum ergo supra nominatum Augustinus adorsus crebris a diaboli damno praedis Christianitatis augebat numerum. Sed loco illo virtus haesit daemonis conflata invidia, qui tantis animarum lucris doleret. Aggrediuntur ergo virum et socios, furiatis mentibus [Col.1539B] incolae, et magnis dehonestatum injuriis, ita ut etiam caudas racharum vestibus ejus affigerent, impellunt, propellunt, expellunt. Patienter ille et modeste gaudensque pro nomine Jesu contumeliam pati, et ne magis miserorum irritaret insaniam excusso pedum in eos pulvere, longe quasi milliariis tribus recessit. Tum vero persecutionis remoto turbine in quietem regressus animi, vidit mentis oculo divinam adesse praesentiam, exhilaratoque vultu ait suis: Cerno Deum, qui et nobis retribuet gratiam, et furentibus illis emendatiorem infundet animam. Cum dicto advenerunt illi properatis gressibus, facti poscentes veniam, fidem pollicentes suam. Eventus, vel potius verbum loco indidit vocabulum, ut vocaretur Cernel ex duobus [Col.1539C] verbis Hebraico et Latino, quod Hel Deus dicatur Hebraice, Dixit Augustinus Dominum se cernere, nec veritas sermoni abfuit, quod tam cito mente mutata plebs ante lymphata credidit. Nam et ibidem cum ad baptismum deesset aqua, ad jussum pontificis ex occultis meatibus fons erupit, qui hodieque et Augustini merito, et usus sui commodo incolis clarus habetur. Ibi succedentibus annis, Edwoldus frater Edmundi regis et martyris vitam eremiticam solo pane cibario, et aqua trivit, pertaesus (ut fama est) mundi deliciarum, quod se et fratrem durior excepisset fortuna. Fit enim plerumque, ut adversitatibus saeculi admonitus generosus animus, ad Dominum se convertat attentius, qui nec falli, nec [Col.1539D] fallere novit. «Et prima quidem virtus est bene per se velle, secunda cogi posse.» Non minoris ut aestimo, deputatur meriti Paulus, qui ad bonum flagello coactus est aspero, quam Petrus, qui libens et statim accurrit vocanti Domino. Edwoldus post religiose actam vitam magna sanctitatis opinione ibi sepultus, dedit occasionem posteriori tempore Egelwaldo praediviti homini, ut coenobium eo loco sancto Petro construeret: non ita exiliter ut putatur, quinimo abundanter, si illi quorum interest, non ea nebulonibus suis, sed Dei servis impertirent. Sed ita omnia nostro tempore in Anglia immutavit [Col.1540A] et pervertit ambitio, ut res quas antiqui viri liberaliter contulerunt monasteriis, magis dispergantur pro possessorum ingluvie, quam famulentur monachorum, hospitum, egenorum vitae. Et certe datores non fraudabuntur mercede sua, viderint isti quomodo eorum intentiones olim examinentur in divina libra. Mildeltunensem ecclesiam fecit rex Ethelstanus pro anima fratris sui Edwini, quem pravo corruptus consilio Anglia ejecit. Cujus qui fuerit finis alias non silui. Ibi multas sanctorum reliquias ex Britannia transmarina emptas reposuit, inter quos eminent praecipue beatissimi Samsonis ossa, Dolensis quondam archiepiscopi sanctissimi et plane Deo digni viri: cujus virtutes aliquas hic referrem, nisi quia notae sunt, et indigenarum sanctorum [Col.1540B] miraculis scribendis occupatas manus habeo.Scephtonia est vicus modo, quondam urbs, locus in praerupto montium situs: vetustatis indicium dat lapis in capitulo sanctimonialium insculptus, ita a vetustissimi muri ruinis illuc translatus. Anno Dominicae incarnationis 880, Elfredus rex fecit hanc urbem, regni sui VIII. Ibi Elgifa uxor Edmundi, qui fuit pronepos hujus Alfredi, monasterium sanctimonialium fecit, ibidemque carnis exuvias post fatum deposuit: mulier bonis operibus semper intenta, pietate et dulcedine praedita, et ut reos, quos tristis sententia judicum palam damnaverat, ipsa occulte redimeret: pretiosus amictus, qui mulieribus nonnullis est leno solvendi pudoris, illi erat supellex munificentiae, ut quamlibet caram vestem [Col.1540C] conspecto statim largiretur pauperi: speciem corporis et artificium manuum in ea livor quoque laudaret, cum nihil reprehendere posset. De prophetali gratia, quam ei Deus affuderat, alias dictum est, et vivens quidem virtutum fecit opera; sed post mortem micuerunt miracula sicut rhythmice quondam cecini. «Nam nonnullis passa annis morborum molestiam, defaecatam et excoctam Deo dedit animam, functas ergo vitae fato beatas exuvias, infinitis clemens signis illustrabat Deitas. Inops visus et auditus, si adorant tumulum, sanitati restituti probant sanctae meritum. Rectum gressum refert domum, qui accessit loripes, mente captus redit sanus, boni sensus locuples.» Eo loci jacet vel potius jacuit [Col.1540D] sanctus Edwardus hujus sanctae ex filio Edgaro nepos, quem novercali fraude innocenter caesum coelum excepit, et prima quidem sepultura illi apud Warham fuit, quod non longe a loco, in quo occisus fuit, qui Corf vocatur, imminet mari. Jacuit ergo ibi triennio invidentibus inimicis mortuo cespitem ecclesiasticum; cui vivo inviderant decus regium. Sed adfuit divina potentia, qui insontem signorum levaret gloria. «Ibi ostensa de coelo lumina, ibi claudus gressum composuit, ibi mutus organum resumpsit, ibi prorsus omnis invaletudo sanitati locum fecit. Sparsus rumor per Angliam [Col.1541A] martyris praedicabat merita, quo excita interfectrix illuc iter adoriebatur. Sed animal familiare, quo sedere consueverat, ante ventis pernicius, quod auras ipsas (ut dici solet) praecurreret, tunc nutu Dei stabat immobile: flagris ministrorum instantibus cassus labor consumitur, mutatoque jumento, casus idem sequitur. Intellexit tarde licet brutum pectus, quo portentum illud respiceret; ideo quod per se non potuit, per alium fieri consensit ut sacrae reliquiae de ignobili tumulo levatae Scephtoniam cum magna deferrentur gloria.» Posteriori vero tempore pars corporis Lesmonasterium, pars Abendoniam deportata est: ubique ipse viget, maximeque Scestoniae et virtutum gratia et sanctissimo virginum choro coruscat, locusque ille ab eo cognomen [Col.1541B] sortitus, vulgo per metonymiam ad sanctum Edwardum dicitur. «Miraculo sane ostentatur pulmo toto dudum consumpto corpore, adhuc integra viriditate palpitans.» Sed quod pene omne miraculum reprehensioni patet, quidam illud sinistra interpretatione distorquent, merito pulmonem incorruptum, qui teste Suetonio si sit veneno tinctus, putredine, sed nec igne confici nequeat. Constat enim inter bibendum sica foratum, voluntque virus siticuloso propinatum, ferroque vim veneni praeventam. At ego diligentius re animadversa mendacium intelligo, quod tam cito venenum vitalia penetrare nequiverit, praesertim cum Suetonius non hoc de pulmone sed de corde dixerit. Sit ergo coeleste miraculum, [Col.1541C] quod nullius hominis tergiversationi possit esse obnoxium. In Wiltensi pago sunt ista coenobia: Malmesberiae virorum, Wiltoniae et Ambresberiae feminarum. De Malmesberiensi alias loqui sedit animo, de Ambresberiensi nihil aliud ad nostram notitiam attigit, nisi quod ab Helfrida sancti Edwardi interfectrice, et illud et Warewellense facta sunt causa poenitentiae. Jacet ibi sanctus Melorius, cujus prosapiae cujusve sanctimoniae incertum mihi. Wiltoniense coenobium beata Editha filia regis Edgari sedem ossium suorum dulcibus exuviis ornat, amore fovet.Wiltuna est vicus non exiguus supra Wile fluvium positus, tantae celebritatis, ut totus pagus ab eo vocetur. Ibi ab infantia Editha Deo sacrata incorrupta [Col.1541D] virginitate Domini, obsequiorum sedulitate hominum gratiam emebat, natalium tumorem ingenuitate mentis premens. Unum a majoribus accepi, quo non mediocriter judicium offendebat hominum, fallens videlicet oculos eorum apparatu auratarum vestium. Siquidem cultioribus indumentis ornata procederet, quam illius professionis sanctitudo exposceret, unde a sancto Ethelwoldo palam increpata respondisse fertur nec inepte, nec infacete: Verax, inquit, et irrefragabile judicium Dei sola mortalium operitur conscientia; nam et in sordibus luctuosis, ut Augustinus dicit, potest esse jactantia. Quocirca puto, quod tam incorrupta mens potest esse sub istis auratis vestibus, quam sub tuis discissis pellibus. Viderat eam sanctus Dunstanus, in [Col.1542A] consecratione basilicae beati Dionysii, quam illa ob amorem martyris aedificaverat, pollicem frequente, dextrum protendere, et signum crucis fronte e regione pingere, delectatusque admodum: Nunquam, ait, putrescat hic digitus, continuoque intra missarum agenda prorupit in lacrymas, lacrymas adeo profluas, ut singultiente voce diaconum prope astantem concuteret. Causam quaesitus: Cito, inquit, haec florida rosa marcescet, cito avis Deo dilecta evolabit, post sex ab hoc die septimanas. Consecuta est evestigio rerum veritas pontificale vaticinium. Namque illa nobilis propositi tenax praedicta die, citra juventae terminum efflavit, cum esset annorum XXIII. Nec multo post idem beatus vidit somnii visione sanctum Dionysium virginem amicabiliter [Col.1542B] manu tenentem, et ex oraculo divino jubentem, ut a famulis honorificaretur in terris, sicut a sponso et Domino venerabatur in coelis. «Ita crebrescentibus ad tumbam miraculis edictum, ut efferretur virginis corpus, inventumque totum in cineres solutum, praeter digitum et alvum alvoque subjecta, unde sancto dubitanti virgo ipsa per visum assistit, dicens: Non mirum esse, si partes illae corporis putruerint, quod usus habeat exanimata corpora in quosdam arcanos naturae sinus defluere, et ipsa utpote puella membris illis peccaverit. Caeterum ventrem nulla corrumpi juste putredine, qui nulla unquam aculeatus sit libidine; immunem se fuisse crapulae, et carnalis copulae.» Hujus fuit frater Ethelredus rex, ad exterminium Angliae pene propter inertiam suam [Col.1542C] natus. Cui successit Cnuto, natione Danus, vir efficax, sed qui pro gentilitiis inimicitiis sanctos Anglos non diligeret. Qua consuetudine contumacior, cum quadam Pentecoste apud Wiltunam esset, in ipsam virginem solemnes cachinnos effudit: nunquam se crediturum filiam regis Eadgari sanctam esse, qui vitiis deditus, max meque libidinis servus, in subjectos propior tyranno fuisset. Haec dum ille stomacho suo serviens crudelitate ructaret barbarica, contradicebat Ednodus archiepiscopus, qui aderat. Cnuto concitatior aperiri sepulcrum jubet, visurus quid sancti mortua virgo afferret. Effracto ergo mausoleo, defuncta oppanso ante faciem velo cingulo tenus assurgere, et in contumacem [Col.1542D] regem impetum facere visa. Hoc ille turbatus metu, longe reducto capite debilitatoque rigore genuum lapsus humo concidit. Ruina corpus attrivit, adeo ut intercepto diutius anhelitu exanimis putaretur. Sed redeunte paulatim vigore laetum erubuit, quod, quamvis severe castigatus, poenitentiae reservatus sit. Habetur ergo in plurimis locis Angliae festum ejus venerabile, quod nemo impune temerare praesumat. Jacet in eadem ecclesia mater ejus Wilfrith, quam non sanctimonialem, sicut opinio vulgaris delegat [al. delirat], sed subito timore regis suo tantum consilio velatam constat, abrepto velo regio cubili subactam, unde ille, quod feminam attigisset, quae vel umbratice sanctimonialis fuisset, a sancto Dunstano redargutus, septennem exegit poenitentiam. [Col.1543A] Illa quoque partu explicito voluptati frequentandae non inhaesit; sed doluit potius et sprevit, sanctaque pro vero asseritur, et celebratur.In Berkensi pago sunt monasteria duo: Abendoniense, et Radingense, virorum utrumque. Abendoniae coenobium fundaverunt Cissa pater Inae, mox ipse Ina rex occidentalium Saxonum, multique ab origine reges. Sed Elfredi tempore regis, cum barbarica ubique Dani discursarent petulantia, aedificia loci ad solum complanata. Tum rex malorum praeventus consiliis, terras, quaecunque appendices essent, in suos suorumque usus redegit. At vero rex Edredus Elfredi nepos, loci miseratus solitudinem, simulque avi animae consulens, cuncta restituit ablata per manum Ethelwoldi, quem ibi abbatem [Col.1543B] posuerat, tantumque amoris assumpsit in ecclesiam, ut per se loca aedificiorum metaretur, et fundamenta jactaret; meditans inibi celeberrimae famae monasterium construere, fecissetque voluntati satis, si non eum fata de medio propere repulissent. Institit tamen Ethelwoldus coeptis, sed antequam summam manum rebus imponeret, ad episcopatum Wintoniae ab Edgaro praedicandae memoriae rege raptus est. Complevit magistri molimina Ordgarus, ab eo in abbatia substitutus, ditatusque est locus, et immane quantum exaltatus, successoribus semper aliquid recens molientibus, quo antecessoribus non impares aestimarentur. Emicuit praecipue nostris temporibus abbas Faricius in meliorandis rebus, Tuscus [Col.1543C] genus, arte medicus, Aretinus [al. civis Aretinus], noster profecto monachus. Cujus laudes effigiare, quia successit animo, non quod ipse comminiscar, sed sodalis mei Petri monachi versus apponam; quibus et laudabilis abbatis virtus enitescet, et, si quis haec lectione dignabitur, versificatoris inprimis egregii leporem animadvertet. Erit ergo hic experimentum ejus eloquentiae duntaxat exiguum, caeterum ipse alias in pluribus assecutus est famam altioris gloriae.[Col.1544A] Vir probus et prudens, vir vere consiliorum, Extera ditavit, curavit et intima morum. Omnibus instructus, quos tradit littera fructus, Ad decus Ecclesiae vertit monumenta Sophiae. Omnibus imbutus, quas monstrat physica leges, Ipsos demeruit medicandi munere reges. Reges et proceres subiti [al. subici], parere videres, Illius ad nutum credentes vivere tutum. Hinc animos illi favor Anglicus hactenus hausit, Ut de jure suo certare potentibus ausit. Quos adeo fregit, quos ad tantilla redegit, Ut sibi subjectos dominos premeret dominator. Fallo nisi Gyffard flexit sua colla cucullo, Ingenuos inter non exaequatus ab ullo. Hinc amissa diu revocavit sub ditionem: Hinc infrendentem sibi repullit ambitionem. Quid turbam memorem procerum, populumque minorem? Quotquot pulsavit de jure suo superavit. [Col.1544B] Ex his fama viro, de fama gloria crevit. Ex his Ecclesiae mature res adolevit. Ille Dei donum memor esse fluenta bonorum, Omnem splendorem convertit ad interiorem, Addita praedia, pallia regia, munera, vestes, Vascula ditia, picta tapetia sunt mihi testes. Fulgurat aurea per laquearia pompa decoris Crusta metallica, gemmea fabrica plena stuporis. Nec tamen ad votum suffecit vita beatum, Rupit utrumque simul raro tam flebile fatum.Radingis fuit quondam coenobium sanctimonialium, sed jam multis annis abolitum. Illud rex Henricus pro indicta sibi poenitentia restaurare intendens, duo olim diruta monasteria Lefminstre et Celsi adjunxit: constituitque illud inter duo flumina, Kenetum et Tamensem, in honorem Matris Domini, et Joannis evangelistae loco, ubi ad populosiores urbes [Col.1544C] Angliae omnium pene itinerantium posset esse diversorium. Posuitque ibi monachos Cluniacenses praeclarum sanctitatis exemplum, hospitalitatis indefessae indicium. De corporibus sanctorum in duobus monasteriis requiescentium nihil attinet dicere, cum aliunde illuc advecta peregrinos incolatus exerceant, et jam olim scriptorum praedicata praeconia de nostro non necesse habeant suspirare silentio.DE EPISCOPIS WELLENSIBUS. [Col.1543] [Col.1543D] Tertius episcopatus Westsaxonum fuit apud Wellas, villam in Somersetensi pago, pro copia fonticulorum ibi ebullientium ita dictam. Ibi a tempore regis Edwardi senioris, usque ad tempus Willielmi junioris hi fuerunt episcopi.Athelmus, Wlfelmus. Ambo postea Cantuarienses archiepiscopi, Elfeh, Wlfelmus, Brithhelmus, Kinewardus, Sigarus, Elwinus.Livingus qui et Elstan, postea tempore regis Ethelredi post sanctissimum Elphegum Cantuariensis archiepiscopus.Ethelwinus [al. Elwinus] abbas de Evesham postea ejectus.Brithwinus. Elwinus iterum reversus, et Brithwinus ejectus: itemque Elwino rejecto, Brithwinus reversus.Meruith [al. Merewitt], qui et Brithwi natione Lotharingus, tempore regis Edwardi et Willielmi [Col.1544D] magni. Omnes hi sedes suas Wellis habuerunt, in ecclesia Sancti Andreae.Cum vero iis successisset Joannes, natione Turonicus, professione medicus, qui non minimum quaestum illo conflaverat artificio, minoris gloriae putans si in villa resideret inglorius, transferre thronum in Bathoniam animo intendit. Sed cum id inaniter vivente Willielmo patre seniore cogitasset, tempore Willielmi filii effecit. Nec eo contentus, totam etiam civitatem in suos et suorum usus transtulit; ab Henrico rege quingentis libris argenti mercatus urbem, in qua balnearum calidarum latex emergens auctorem Julium Caesarem habuisse creditur. Salubres sunt aquae illae lavantibus, sed odor sulphuris primo advenientibus gravis, donec consuetudo sensus horrorem compescat. Ibi rex Offa monasterium posuerat: et Edgarus sicut pleraque alia more suo auxerat, [Col.1545A] delectatus loci magnificentia, et quod ibi coronam regni susceperat. Hanc ergo abbatiam Joannes a rege non gravate obtinuit. Primoque aliquantum dure in monachos agebat, quod essent hebetes, et ejus aestimatione barbari, et omnes terras victualium ministras auferens, pauculumque victum per laicos suos exiliter inferens; sed procedentibus annis factus novus, monachis mitius se agere, aliquantulum terrarum, quo se hospitesque suos quoquomodo sustentarent, priori indulgens. Multa ibi nobiliter per eum incoepta et consummata in ornamentis et libris, maximeque monachorum congregatione, qui sunt scientia litterarum et sedulitate officiorum juxta praedicabiles. Erat medicus probatissimus non scientia sed usu, ut fama (nescio an [Col.1545B] vera) dispersit. Litteratorum contubernio gaudens, ut eorum societate aliquid sibi laudis ascisceret. Salsioris tamen in obloquentes dicacitatis, quam gradus ejus interesse deberet. Valetudinis bonae, dapsilis cum in se tum in alios. Obiit grandaevus, qui nec etiam moriens emolliri potuit, ut plena manu monachorum terras redderet, successoribus suis non imitandum praebens exemplum. Sepultus est in ecclesia Sancti Petri, quam a fundamentis erexerat magno et elaborato parietum ambitu. Cessit enim Andraeas Simoni fratri, frater major minori. Omnis tractus episcopatus illius in solo Somersetensi pago jacet, habetque tres abbatias virorum: Glastoniensem, Adelingensem, Miclaniensem.[Col.1545C] Glastonia est villa in quodam recessu palustri posita, quae tamen et equo et pede aditur, nec situ nec amoenitate delectabilis. Ibi primo rex Hina consilio beatissimi Aldelmi monasterium aedificavit, multa illuc praedia, quae hodieque nominantur, largitus. Et varia quidem vicissitudine temporum, sed indeficientibus successionibus, congregationibus monachorum splenduit locus, usque ad Danorum sub Elfredo rege adventum. Tunc enim, ut caetera, desolatus, aliquantis annis notos desideravit incolas. Porro, quidquid turbo bellorum obtriverat, reparavit egregie Dunstanus, qui prius eo loci vitam solitariam monachus actitarat. Postmodo vero liberalitate regis Edmundi omnia quondam appendicia, et iis multo plura nactus, abbatiam composuit: [Col.1545D] qualis nusquam in Anglia sit fueritve. Tanta est diffusio et opportunitas fundorum, tanta librorum pulchritudo et antiquitas exuberat. Caeterum (nescio quo) infortunio semper post adventum Normannorum pessimis infracta est laboribus, nec in novis aedificiis, nec inhabitatorum compendiis profecit. Abbates rerum gloria elati non religiosos, sed tyrannos agunt, foris tumidi, sed invalidi, intus crudeles et incommodi. Ad quod probandum Turstini solius sufficet factum.Qui dono regis Willielmi patris ejus monasterii factus abbas, terras et pecunias in lectatorum [al. lecatorum] suorum abusus consumpsit. A monachis severe ordinem exigere, sed inter haec eos in [Col.1546A] victualibus miserabiliter tractare; hinc lites verborum, animorum discordiae; quia, ut Lucanus ait, «Nescit plebes jejuna timere [al. plebs].» Post jurgia ventum ad arma, coactique a militibus monachi in ecclesiam, sancto altari miserias applorabant suas. Sed irrumpentibus militibus duo ex iis ibidem caesi, XIV vulnerati, caeteri repulsi. Nam et furor insanientium dum eminus monachos impetit, crucifixum sagittis inhorrere fecerat, hujus criminis noxa tota vita regi infamatus abbas, exsilio apud Cadomum deportatus est: eoque defuncto pro redemptione peccati auxiliaribus annumerata pecunia honori restitutus est. Impudens et infamis, qui tanti sacrilegii conscius, ausus sit iterum loco, quem violaverat, intrudi. Jacet ibi Patricius, si credere dignum, [Col.1546B] natione Britto, beati Germani Autisiodorensis discipulus, quem a papa Coelestino ordinatum episcopum Hiberniensibus misit apostolum. Qui cum multis annis in conversione illius gentis suo agente labore, Dei gratia cooperante non nihil promovisset, tandem annosae peregrinationis taedio simul et vicino senio admonitus patriam redeundum ratus, ibi diem clausit. Subsecuti sunt magistrum Hindrachus [al. Indrahtus] Hiberniensis regis filius (cujus indole nihil dulcius, nihil sanctius) et VII comites illius terrae spectabiles. Quos ibidem irruentibus latrunculis caesos, in martyres credula consecravit antiquitas. Quid porro de caeteris sanctis ibi requiescentibus sermo exilis majestate rerum comminiscetur [Col.1546C] dignum? multos illuc rex Edmundus misit in expeditione aquilonali compertos, et de terra levatos: inter quos Hildam abbatissam coenobii, quod olim Sternelhalh nunc Ditebi nuncupatum, tunc sanctimonialium, modo monachorum. Cujus quanti penderit merita verax historicus Beda, promptum faciet historia Celfrithum abbatem Wirensis coenobii, de quo idem Beda proprium texuit librum. Eum in extrema aetate dum Romam tenderet apud Lingones morte praeoccupatum et sepultum, sed postmodo constat relatum: partem ossium Aidani Lindisfarnensis antistitis primi. Nam, quod partem Colmannus Scotiam eodem historiographo teste asportaverit, notius est, quam ut dubitari debeat. Praedicatur ibi Benignus confessor, qui non longe hinc [Col.1546D] anachorita fuerit, praecluisque miraculis vicinos monachos ad sui venerationem et translationem excitaverit. Sepulti sunt in eo coenobio reges: Edmundus, de quo superius dixi, loci instaurator, et Edgarus filius ejus, qui paternae memoriae non ingratus donis genitoris amplissimarum possessionum adjecit cumulum. Adelingea est non maris insula, sed ita stagnorum refusionibus et paludibus inaccessa, ut nullo modo nisi navigio adiri queat. Alnetum in ea per maximum, cervos et capreas multasque id genus bestias continet. Terra solida vix duobus jugeribus lata monasteriolum et monachorum officinas habet. Ejus constructor fuit rex Elfredus, qui quondam a Danis pulsus provincia, tutas [Col.1547A] illic aliquandiu latebras confoverat. Mox cum per somnium restitutionis suae vadem sanctum Cuthbertum accepisset, ibidem se monasterium constructurum Deo pollicitus est, fecitque ecclesiam situ quidem pro angustia spatii modicam, sed novo aedificandi modo compactam. Quatuor enim postes solo infixi totam suspendunt machinam: quatuor cancellis opere sphaerico in circuitu ductis. Sunt ibi monachi pauci numero et pauperes, sed qui egestatem suam quietis et solitudinis amore vel magni pendant vel consolentur: qui laudes patroni sui sancti Egelwini ferant in astra praeconiis, sanctitatem sentiant continuis impensis beneficiis. Illum fratrem regis Westsaxonum Kenewalh fuisse, et [Col.1548A] generis magnitudinem sanctitatis indole inaltasse perseverans est opinio, languoris perpetuo detentum compede nihilo segnius Deo servisse, bono fine consummatum omnibus se invocantibus praesto ad remedia occurrere. Auctor Miceluensis [al. Micelneiensis] coenobii idem, qui Middeltunensis, ubi eadem illectus causa, similia contulit et villarum et reliquiarum xenia; eoque plus quod monachi liberius coelestibus possunt excubare secretis, quo minus frequentantur hominum conventiculis. Est enim aditu difficilis, permeaturque aestate pede vel equo plerumque, hieme nusquam. Sed de hoc satis est, flectendusque sermo, quia hujus provinciae vocant reliqua.DE EPISCOPIS CRIDIENSIBUS, EXONIENSIBUS, CORNUBIENSIBUS. [Col.1547] [Col.1547B] Seriem ergo Cridiensium pontificum hic sermo evolvet. Cridia est villula Domnoniae, quae vulgo dicitur Devenescira, XII millibus ab Exonia, hic sederunt per ordinem pontifices isti: Edulfus, Edelgar, Elfwod, Sideman, Alfric, Elfwold, Ednod qui et Wine.Livingus, ex monacho Wintoniensi abbas Tavistokensis et episcopus Cridiensis, maxime familiaritatis et potentiae apud Cnutonem regem habitus est. Cum eo Danamarchiae multo conversatus tempore in Romano itinere comitatui adhaesit; nec minus explicitis apud Romam negotiis, cum rex pedestri via Danamarchiam contendisset, ille regiarum epistolarum bajulus, et mandatorum exsecutor futurus, navigio Angliam venit: omnibusque, quae [Col.1547C] injuncta fuerant, sapienter et mirifice ante adventum regis consummatis, eo apud eum gratiae processit, ut defuncto avunculo suo Brithwoldo, qui erat Cornubiensis episcopus, ambos arbitratu suo uniret episcopatus. Ambitiosus et protervus ecclesiasticarum legum tyrannus, ut fertur, invictus, qui nihil pensi haberet, quominus omni voluntati suae assisteret. Denique a majoribus accepimus, cum ille spiritum efflaret, tum horrisonum crepitum per totam Angliam auditum, ut ruina et finis totius putaretur orbis, humatus est Tavistokiae, quo loci multa spectabilia contulerat, tantamque sui gratiam apud monachos locaverat, ut hodieque XV graduum Psalmos continuata per successores consuetudine [Col.1547D] pro ejus decantent quiete.Huic tempore regis Edwardi successit Lefricus apud Lotharingos altus et doctus, qui sedem episcopatus transtulit in civitatem, quae propter fluvium Exam, qui muros lapsu suo allambit, vocatur Excestre. Hanc urbem primus rex Ethelstanus in potestatem Anglorum effugatis Britonibus redactam turribus insignivit, muro ex quadratis lapidibus cinxit, ubi omne adeo abundat mercimonium, ut nihil frustra desideres, quod humano usui conducibile judices: licet solum jejunum et squalidum, vix steriles avenas et plerumque inane folliculum sine grano producat. Hic Lefricus ejectis sanctimonialibus [Col.1548B] a Sancti Petri monasterio episcopatum et canonicos statuit, qui contra morem Anglorum ad formam Lotharingorum uno triclinio comederent, uno cubiculo cubitarent. Transmissa est hujuscemodi regula ad posteros, quamvis pro luxu temporum nonnulla jam ex parte deciderit, habentque clerici oeconomum ab episcopo constitutum, qui eis diatim necessaria victui, annuatim amictui commoda suggerat.Successit Lefrico Osbernus regis Willielmi tempore, natione Normannus, frater Willielmi praecellentissimi comitis, in Anglia sub Edwardo rege liberaliter et domestice [al. modestice] conversatus: quippe qui cognationem regiam vicino attingeret gradu. Unde in victualibus et caeteris rebus ad Anglicos [Col.1548C] mores pronior parum Normannorum pompam suspiciebat, consuetudines domini sui regis Edwardi efferens, et cum per alios exhiberentur cum assidentibus manu et gestu adgaudens, ita pro more antiquorum praesulum veteribus contentus aedificiis, liberalis animo et castus habebatur corpore, vixit ad quartum annum regis Henrici imminente senio non paucis annis lumine captus.Est in Domnonia coenobium monachorum juxta Tau fluvium, quod Cavistoh vocatur, quod per Ordgarum comitem Domnoniensem, patrem Elfridae, quae fuit uxor regis Edgari surgendi exordium, per Livingum episcopum crescendi accepit auspicium locus amoenus opportunitate nemorum, captura copiosa [Col.1548D] piscium, ecclesiae congruente fabrica, fluvialibus rivis per officinas monachorum decurrentibus, qui suo impetu effusi, quidquid invenerint superfluum, portant in exitum. Rumonus sanctus ibi praedicatur, et jacet episcopus pulchritudine decoratus scrinii, ubi nulla scriptorum fides assistit opinioni, quod non solum ibi, sed in multis locis Angliae invenies violentia hostilitatis abolitam omnem gestorum notitiam, nuda sanctorum nomina, et si quae modo praetendunt miracula sciri. Cernitur in eodem monasterio sepulcrum Ordgari, spectaculoque ducitur enormitas mausolei filii ejus. Edulfus hic vocatus est, giganteae molis et immanis roboris, sicut [Col.1549A] breviter demonstrare incidit animo. Viam agebat cum Edwardo rege, cujus erat cognatus, Exoniam versus. Ita, cum juxta portam equis dissiluissent, offenderunt introitum forinsecus repagulis, intus seris damnatum. Et forte janitor, quem latuisset eorum adventus (nam domestico adequitaverant otio) longe discesserat. Tum Edulfus ambabus manibus arripiens repagula, parvo (ut videbatur) conamine dejecit in frusta, partem etiam muri pariter evellens. Semelque calefactus et secum infrendens secundo virtutum periculum dedit. Nam pedis impulsu valvas debilitans, biforem reclusit cardinem, adeo ut etiam materiam elideret. Caeteris laudantibus rex factum joculariter attenuans, diabolicae fortitudini non humanae virtuti attribuit. Est praeterea in Dorseta [Col.1549B] nemus juxta Hortunam, quae modo destructa, tunc ejus liberalitate inter abbatias numerabatur. Ibi mirandae fortitudinis dabat spectaculum, si quando remissis curis venerat in otium. Rivulus [Col.1550A] juxta saltum venationis feracem labitur, ab una ripa ad alteram decem pedum spatio. Ille divaricatis pedibus utramque continuabat, parvoque cultro ferarum ad se actarum capita levibus et poene irritis ictibus decutiebat in amnem. Sed enim tantus talisque adhuc aetatis calore perfervidus cessit morti, jussitque se apud Hortunam sepeliri. Verumtamen quia secum quaedam ecclesiae danda demandaverat, praevenit abbatis Sictritii violentia, datorem, et data pariter transferens in sua. Sithtricius postea sub rege Willielmo piraticam aggressus religionem polluit, ecclesiam infamavit. Cornubiensium sane pontificum succiduum ordinem nec scio nec appono, nisi quod apud Sanctum Petrocum confessorem fuerit episcopatus sedes. Locus est apud aquilonales [Col.1550B] Britones supra mare juxta flumen, quod dicitur Hegelmithe, quidam dicunt fuisse ad sanctum Germanum juxta flumen Liner supra mare in australi parte.DE EPISCOPIS SELESIENSIBUS. [Col.1549] [Col.1549B] Percensitis omnibus episcopatibus Westsaxonicae, ad australium Saxonum episcopos ordo narrandi dirigitur. Provincia illa collimitatur ab una parte Westsaxonibus, ab altera Cantuaritis, occidentalium regum ditioni semper subjecta cum regulis, postquam Cedwalda regem eorum Edelwalk bello fudit. Is Edelwalk suadente rege Wilferio baptizatus, in Mercia beatissimum Wilfridum a sede sua exsulantem [Col.1549C] benigno dignatus hospitio episcopatus etiam sede extulerat, loco, qui Selesige dicitur, nec nisi uno introitu potest adiri, mari undique circumgyratus. Verumtamen (ut dixi) rege occiso, et Wilfrido, qui ibidem monasterium aedificaverat, domum reddita pace regresso, multis annis episcopatus vacavit, spectabatque interim pontificatus administratio ad Wintoniensem antistitem.Postmodo vero a Nochelmo archiepiscopo factus est episcopus Edbrith. Cui successit Ella. Eo defuncto seriem successionis continuaverunt. Sigelin, qui interfuit concilio Cuthberti archiepiscopi. Alubrith, Bosa, Gislhere, Totta, Pentum, Ehelnulf, Bernegus, quem ordinator suus Pleimundus archiepiscopus idoneum fuisse pronuntiat. Cenred, Gutheard, [Col.1549D] Elfred, Eallhelm, Ethelgar prius abbas Wintoniensis, postea Cantuariensis archiepiscopus. Ordbrich, Elmar, Ethelric, Grimkatel, qui ejectus a sede orientalium Anglorum quam emerat, etiam hanc pecunia emeruit, et obsedit. Hetta. Stigandus, non ille, qui postea fuit episcopus Wintoniensis, et archiepiscopus Cantuariensis. Hic Stigandus a Willielmo rege ibi factus episcopus mutavit sedem in Cicestram dioecesis suae civitatem prope mare ubi antiquitus et Sancti Petri monasterium, et congregatio sanctimonialium fuerat. Huic successit Willielmus. Willielmo Radulfus proceritate corporis insignis, sed et animi efficacia famosus, qui contuitu sacerdotalis officii Willielmo juniori in faciem pro [Col.1550B] Anselmo archiepiscopo, quem immerito exagitabat, restiterit. Cumque ille conscientia potestatis elatus minas ingeminaret, nihil alter reveritus baculum protendit, annulum exuit, ut, si vellet, acciperet; nec vero vel tunc vel postea austeritatem inflecteret, si assertorem haberet; sed quia discessu suo spem ejus et caeterorum, si qui boni essent, Anselmus enervavit, et tunc causa decidit, et postmodo [Col.1550C] damno succubuit, succedentibus quoque annis religiosam contumaciam mandatis Henrici regis exhibuit, volentis per totam Angliam a presbyteris pecuniam exigere. Id aliis vel concedentibus, vel metu silentium tenentibus, in solo Radulfo rigor pontificalis emolliri nequivit, per totam siquidem dioecesin divina vacare officia, januas ecclesiarum spinis obstrui praecepit, monachorum cantum non inhibens, sed tamen laicis aditum arcens. Atrocitas facti regem inflexit, ut ei soli quasi mentis inconsideratae homini censum presbyterorum indulgeret. Verumtamen religio et animositas viri magnam sibi apud regium animum laudem paravit, ut ipsi omnia remitteret, subinde dictitans pauperem esse episcopatum, ecclesiam esse absumptam, non debere [Col.1550D] tributis expilari, sed oblationibus augeri, ita constans innocentia hominem spectabilem fecit, ut rex, qui aliis auferret, ipsi libens et submissus daret: denique ecclesiam suam, quam a novo fecerat, cum fortuitus ignis (ut dixi) pessundedisset, liberalitate potissimum regis brevi refecit. Obiit christianissime, omnibus suis in usum pauperum distractis, qui et panniculos suos usque ad stramen moriens ante se jusserit erogari. Vir aeternam boni memoriam merito adeptus, qui sedem suam ex humili et miserabili ad summum gloriae culmen provexit. Clerum quantum victualia episcopatus sustinere possunt, congregavit: ornamenta omnis generis adjecit, quorum omnium pudendam ante paucitatem taxare piget. [Col.1551A] Ter omni anno dioecesin suam causa praedicandi circuibat, nihil episcopali potestate a provincialibus suis exigens, sed quae offerebantur gratabundus [Col.1552A] accipiens: delinquentibus increpando non parcens, et si minus increpatio valeret, ingenuo ludo culpam elidens.DE MONASTERIIS. [Col.1151] [Col.1551A] In ejus dioecesi sunt duo duntaxat coenobia e novo facta: Sancti Martini de bello, quod rex Willielmus fundavit et provexit in loco, ubi Angliam debellaverat, multa ibi et pretiosa cum vivus tum mortuus delegans. Altare ecclesiae est in loco, ubi Haroldi pro patriae charitate occisi cadaver exanime inventum est. Sancti Pancratii de Lewes, quod auctore Willielmo comite de Warrenna, Lanzo quidam monachus Cluniacensis in supremo religionis locavit [Col.1552A] cacumine. Efficaciam viri sublimitas praetendit loci, adeo ut veraciter asseratur, nullum omnino monasterium posse illud vincere religione ad monachos, affabilitate ad hospites, charitate ad omnes. Vincit pompam famae rerum veritas, licet fatiget audientes referentium verbositas. Certe de Lanzone plura loquerer, nisi alias non contemnenda dixissem, simulque ejus meritum omne transcendit eloquium.PROLOGUS LIBRI TERTII. [Col.1551] [Col.1551B] Secundae post Cantuariam dignitatis est Eboracum, urbs ampla et metropolis, elegantiae Romanae praeferens indicium, a duabus partibus Husae fluminis aedificata includit in medio sinus sui naves a Germania et Hibernia venientes: furori aquilonalium gentium prima semper obnoxia, barbaricos Danorum motus toto tempore, quo dominati sunt Angliae, excepit et ingemuit. Quapropter multis ruinis quassata, ultima peste sub Willielmo rege concidit. Qui urbanis iratus, quod Danis adventantibus receptui et consultui fuissent, prius inedia, mox flamma civitatem confecit, regionis etiam totius vicos et agros corrumpi, fructus et fruges igne vel aqua labefactari jubet. Ita provinciae quondam fertilis nervi, praeda, incendio, sanguine succisi. Humus [Col.1551C] per LX et eo amplius milliaria omnifariam inculta, nudum omnium solum ad hoc usque tempus. Urbes olim praeclaras, turres proceritate sua in coelum minantes, agros laetos pascuis, irriguos fluviis, si quis videt modo peregrinus, ingemit; si quis vetus incola, non agnoscit. In aliquibus tamen parietum ruinis, qui semiruti remansere, videas mira Romanorum artificia; velut est in Lugabalia civitate triclinium lapidum fornicibus concameratum, quod nulla unquam tempestatum contumelia, quin etiam nec appositis ex industria lignis et succensis valuit labefactari. Cumberland vocatur regio, et Cumbri vocantur homines, scripturaque legitur in fronte triclinii: MARII VICTORIAE. Quod quid sit haesito, nisi forte pars Cimbrorum olim his locis insederit, cum [Col.1551D] fuissent a Mario Italia pulsi. Sane tota lingua Northanimbrorum, et maxime in Eboraco, ita inconditum stridet, ut nihil nos australes intelligere possimus. Quod propter viciniam barbararum gentium, et propter remotionem regum quondam Anglorum modo Normannorum contigit, qui magis ad austrum, [Col.1552B] quam ad aquilonem diversati noscuntur. Rex ipse in istis partibus domestico contentus militum numero, si quando partes illas regni adit, non nisi magno auxiliatorum comitatu vadit, viderat quondam Albinus [al. Alquinus] hanc fore calamitatem regionis, ex prodigio, quod Eboraci acciderat: viderat, inquam, et annuntiaverat his verbis in epistola ad Ethelredum regem: Quid significat pluvia sanguinis, quam quadragesimali tempore in Eboraca civitate, quae caput totius regni est, in ecclesia beati Petri principis apostolorum vidimus, de borealibus domus sereno aere, de summitate tecti cadere minaciter? Nonne potest putari a borealibus partibus venire sanguinem super populum? Haec quidem Albinus conjecit suo tempore ventura, quae posteritas [Col.1552C] vel per Borealium violentiam, vel propter Borealium culpam venisse liquido cognovit. Nam tempore succedente Dani vastaverunt provinciam, inde Normanni propter Danorum adventum efferati, quod reliquum erat pessundederunt. Dicam igitur in hoc libro, qui tertius est pontificalium Gestorum, quidquid se de pontificibus Eboracensibus notitiae nostrae vel majorum relatione vel librorum revolutione infudit. Quorum ut mihi videtur fuit praecipuus Wilfridus primus, tot periculis omni pene vita immerito jactatus. Cujus vitam et omnia gesta huic breviario inducere commodum opinor, quod nec ita nota, et multa ex historia Bedae vacant. Quamvis hoc igitur meditanti aperiatur immensum opus, conabor tamen, quantum valuero, breviter facere, illa semper considerata [Col.1552D] mei ausus excusatione, ut qui omnes sanctorum vitas legere nequeat, hic deflorata utiliora inveniat. Itaque omissis longarum narrationum ambagibus veritatem sequar, et quae Stephanus presbyter de Wilfrido magno verborum agmine egit in compendium coarctabo.LIBER TERTIUS. DE ARCHIEPISCOPIS EBORACENSIBUS, EPISCOPIS HANGUSTALDENSIBUS, ET WITTERNENSIBUS. [Col.1553] [Col.1553A] Paulinus, fuit primus Eboraci archiepiscopus, qui ab Honorio papa pallium accepit, ut notum est.Illo pulso, Scotti: Aidanus, Finanus, Colmannus, nec pallio nec urbis nobilitate voluerunt attolli, in insula Lindisfarnensi delitescentes.Colmanno per Wilfridum de Pascha erroneo convicto, idem Wilfridus ad episcopatum Eboracensem electus, ab Alfrido rege Oswii filio regis Galliam [potere] consecrandus jussus est.Quo ultra mare moras nectente, Oswius rex, praeventus consiliis Quartadecimanorum (qui vocabantur ita, quia Pascha in quarta decima luna cum Judaeis celebrabant), Ceddam virum sanctissimum, tamen contra regulas, intrusit tribunali Eboracensi. Sed haec iniquitas misso ab apostolica sede [Col.1553B] Theodoro Cantuariense archiepiscopo correcta est, exstrusoque Cedda Wilfridus inthronizatus est. Wilfridus igitur ut retro redeam non infimis parentibus apud Northanimbros natus, si quid natalibus defuit gratiae generositate morum explevit. «Hunc dum genitrix parturiens in lucem effunderet, clientes foris stantes viderunt, ut putabant, domum puerperii consciam ignibus undique conflagare, ita ut jam flamma in altum longos produceret crines. Cumque illi ad incendium sopiendum voces et aquam jactarent, excurrerunt ancillulae clamoribus eorum excitae, edictoque ne dominam parturientem inquietarent mirabantur in suis non fuisse oculis illi [al. quod illi] se vidisse clamarent. Nam jam ignis innoxius evanuerat, nec erat quo pudorem suum excusare [Col.1553C] possent famuli, dum starent aedes incolumes. Intellectum est ergo ignei vigoris esse puerum, in cujus ortu tantum afflatum esset incendium.» Cucurrit ille pueritiam sine litteris; sed cum jam X annis crescens aetas quatuor adjecisset, novercalem fastum perosus (nam mater obierat) domo excessit paterna, curialibusque adnitentibus, quibus obsequelam apud patrios lares exhibuerat, Eansfledae [al. Eanfledae] reginae perductus est in notitiam. Quae cum adolescentuli secreta crebris percunctationibus elicuisset, quod Deo libentius quam saeculo proponeret militare, cuidam Cuddae, qui ex senatore et regis cubiculario religiosam vitam apud Lindisfarnum meditaretur, delegavit. Is eum secum aliquantis annis benigne habitum reginae remisit, [Col.1553D] psalmos et nonnulla ecclesiastica memoriter retinentem, sed excellentioris profectus studio Romam cundi desiderium ingressum.At Regina desiderium ephoebi, quod supra annos esset, amplexa, misit eum peculiari adjuvandum [Col.1554A] cura regi Cantuariorum Ercomberto, qui filius erat patrui sui. Ita Wilfridus Cantiam adveniens Romanas consuetudines, quae Scottorum scientiam vincebant, gnarus addidicit: Psalterium denique, quod a Scottis juxta translationem beati Hieronymi acceperat, pro Romano more juxta quintam editionem lectitavit et tenuit. Post annum datus a rege in comitatum industrii juvenis Benedicti, qui postea Wirensis abbas fuit, Romanum iter maturabat. Lugdunumque perveniens, faciei venustate morumque compositione Dalfinum urbis archiepiscopum ad sui dilectionem invitavit. Quem cum vel clericatu imposito, vel nuptiis neptis suae retinere tentasset, neutrum promovit: excusante nuptias Wilfrido pro caelibatus studio, clericatum differente, quoad Roma [Col.1554B] rediret. Ideoque archiepiscopi fultus consilio, et sublevatus marsupio, coeptam viam aggressus, socium, qui morae illius iratus praecesserat, brevi consecutus est. Romam ergo venit, cuncta, quae optaverat, assecutus prospere beato Andrea suffragante. Cujus triumphalibus liminibus affusus, opem et litterarum ingenium oraverat. Adeptus igitur beatissimi Bonifacii tunc archidiaconi privatam notitiam, per eum supremae sedis pontificis gratiam meruit. Quorum contubernio fruitus et rationem Paschalis cycli edoctus, cum plurimum in urbe moratus esset, Ludgunum ad Dalfinum archiepiscopum remeavit. Qui cum eum nihilo segnior indulgentia excepisset, hoc confoederati sunt placito: peregrinus adoptatus in filium, [Col.1554C] et clericus factus, archiepiscopus electus in patrem, qui sedulitate benevola omnem memoriam reditus in patriam ab animo Wilfridi deleverat. Sed invidit diabolus Wilfrido Galliam, Dalfino longiorem vitam, Bathildi reginae furias infernales immittens, ut eum post novem, quos trucidarat episcopos, accumularet in decimum. Mandaverat per satellites illi, ut veniret; fortior ille malis, quamvis eum non lateret muliebris nequitia, venire properavit. Quem cum continuo carnifices gladiis excepissent, adolescens Anglus mirabili constantia prope in ipsos enses immergens consortium paternae necis sitiebat. Sed licet jam exspoliatus, jam protenso cingulo [al. jugulo], miseratione lanistarum Angliae suae reservatus est! Cujus adventum cum fama vulgaret, ab Alfrido [Col.1554D] rege regis Oswii filio dignanter accitus est. Et cum laborem et seriem itineris, Gallicanam elegantiam, pompam Romanam, praetereaque canonum regulam edissertaret, libenter est auditus et grate. Ergo circa se multis diebus habitum accurate propter nuper [Col.1555A] conceptam coluit amicitiam, quam comparaverat honesta conversatio, industria, praedicatio, rerum scientia, sermonis copia. Data ei, in Ripis a rege mansio, qua coenobium aedificaret, collataque a proceribus multorum xeniorum oblatio. Ibi ab Angilberto episcopo Gallo de Scotia veniente presbyter ordinatus, et abbas post non multos dies Scottis convictis falsi Paschae errorem depulit, scientiam recti reduxit. Laetabantur reges, et heroes, gloriabatur provincia se habere praedicatorem indigenam, qui jam cruditatem nauseabant Scotticam, conferebanturque multa Wilfrido, quibus toleraret vitam, quibus inopum fulciret penuriam. Nec ille erat angustioris cordis in erogando pauperibus et advenis, quod affluebat a saeculo, aemula quadam jucunditate, [Col.1555B] ut quo plus erogaret pauperibus, eo copiosius Deus eroganda inferret. Praeterea ventre castigatior, vigiliis et orationibus promptior, a matre integram servans pudicitiam, nec in adolescentia incurrit culpam: frequentavitque usque ad senium morem, ut nocte pergens cubitum aqua frigida totos infunderet artus. Sed Joannis papae jussu tandem vel sero destitit, ne algor senilis corporis frigidi elementi infusione auctus incurabilem morbum contraheret. Per hoc favorabili plausu ab omnibus electus est, dignus qui Eboracensis Ecclesiae cathedram sanctificaret. Sed perstitit ille negare, ne ab episcopis Scottis vel ab iis, quos Scotti ordinaverant, consecrationem susciperet, quorum communionem sedes [Col.1555C] aspernaretur apostolica. Quorum sicut suum non esset ullum nominare, ita proprium famae consulere, saluti providere, pateretur regia dignitas, concederet popularis religio se a Gallicanis antistibus sacrato insigniri munere, quo facto fore, ut inthronizato legitime multum accresceret scientiae, probato consilio mittitur Galliam consecrandus magno apparatu commeantium, magna exspectatione remeantium, ubi XII episcopis, (quorum in numero excellebat Angilbertus) electionem acclamantibus, et in sede aurea sedentem sustollentibus [al. succollantibus] demum ante altare ductus et consecratus est. Sed re perfecta redeuntem venti corripientes adversi in littus contrarium Australium Saxonum detulere: navem appulsam aestus Oceani refluens inimicorum [Col.1555D] hiantium praeda destituit. Barbari qui adhuc veri Dei nescii bacchanalia vivebant in furiam concitati, bello conspiratis viribus classicum canunt. Tum quanquam pontifex indulgendum tempori ratus pacem praetenderet, promissa cumularet, nihilo fractiores gentiles in arma ruunt. Quin et sacerdos sacrorum sacrilegorum in editiore stans loco fanaticis incantationibus Christianorum vires effringere nitebatur. Tum quidam ex sociis pontificis funda lapidem intorquens fronti gentilis illisit, tam validis viribus ut osse penetrato cerebrum violaretur, hoc acrior populus barbarorum in Christianos bellum novat. At illi in utramvis partem parati quo fortuna vergeret, vel morte occumbere nobili, vel victoria potiri, uniti in confertam multitudinem CXX, irruunt [Col.1556A] et bis terque avertunt, orante interim et genu flectente praeclaro sacerdote cum clero in littore, quorum precata ante horam ascensionis regressus maris aestus famulante sinu nautas excepit. Qui non multo post ad Sandwic appulerunt, laetum celeuma cantantes: quod innumeris ex hostibus interemptis vix quinque suorum desiderarent. Victor ergo periculorum omnium domum reversus turbam rerum offendit, Ceddamque in suam sedem subintroductum, quod animis religiosissimis in causa praesertim honoris sui facile subripi potest. Quocirca Wilfridus tribus annis in Ripis habitans, sacerdotale officium, quocunque ire petebatur, exercuit, magno semper comitatus virorum agmine, qui eum relinquendum non putabant. Invitabaturque creberrime a Wlferio [Col.1556B] Merciorum rege, qui ei locum Licefeld vocatum ad construendum quodlibet, vel episcopatum vel monasterium largitus est, sed nec tenacior in honore viri fuit Egbertus rex Cantuariorum, quo accersente multos in Cantia ordinibus ecclesiasticis provexit, quorum fuit unus Putta, per eum ad presbyterium, per Theodorum ad episcopatum Rofensem postea promotus. Deusdedit enim archiepiscopo defuncto, exspectabatur Theodorus de transmarinis partibus venturus. Qui cum venisset, cognoscens rem contra canones perperam factam, Ceddam degradavit modesto et immoto animo injuriam sustinentem. Patientia viri sanctissimi commovit Wilfridi viscera, ut eum suffragio suo per omnes gradus iterum elevatum [Col.1556C] Licefeldi pontificem induceret, ubi superstes aliquot annis convenientem sanctitati suae finem invenit. Non spatiabatur interea in deliciis Wilfridus sed in primis christianitatem augere, christianorum mores informare; in secundis nova aedificia excit re, vetera reparare. Basilica, quondam ab Edwino rege monitu beati Paulini in Eboraco facta, tecto vacabat, parietes semiruti, et ruinam plenam minantes solis nidis avium serviebant; pro indignitate rei pontifex interno dolore commotus, materiam solidavit, culmen levavit, levatum plumbeis laminis ab injuria procellarum munivit. Fenestris lucem dabant vel panni linei tenuitas, vel multiforatilis asseraxis: ipse vitreas fecit. Decorem materiarum vetustas, et multimoda tempestas obduxerat: ipse illas alba calce [Col.1556D] dealbavit. Sensit et Ripis industriam antistitis, aedificata ibi a fundamentis ecclesia, miro in fornicum inflexu [al. miro fornicum inflexu, etc.], lapidum tabulatu, porticuum anfractu. Invitati ad ejus consecrationem reges Germani Egfridus et Elwinus (nam pater inter haec Oswius decesserat), dotaverunt illi locum ingentibus praediis, retuleruntque famae praemium [al. pretium] amplissimis verbis coram populo laudati, tribusque diebus lautissimo apparatu obsoniorum redempti, mundialis ut videbatur pompae laetitiam continuavit de resurrectione mortui divinum miraculum, res ita acta est. «Ingresso episcopo villam Tiddanefrae occurrit vis feminarum ingens, parvos ad confirmandos offerens. Immiscuit se confluenti undae muliercula, et callida [Col.1557A] agens filium exanimem catechizandum praetendit, mortem dissimulans, lacrymas resorbens, credebatque integre, quod hoc commento posset vitam resumere. Sed enim antistes obvelatam faciem pusioli cum retexisset, ut exsequeretur officium, anima privatum advertit, tum mulier, quae successu fraudis exciderat, ad preces conversa orare per Deum, per matrem, si qua fides, si qua pietas, ut excitaret exanimem, simul vestigiis advoluta violentiam quamdam facere, loco penitus non moveri, fluctuabat interim sanctissimi hominis sententia, an temerarius insuetum miraculum attentaret, an duras lacrymas orbatae mulieris despiceret. Sed vicit pietas pectus virtutis, paucaque divinorum Psalmorum intra se immurmurans, indeque dextram cadaveri apponens [Col.1557B] animam induxit corpusculo: confestim enim oscitans, et alacri palpebrarum motu totiusque corpusculi nisu se revixisse testatus est. Exclamat mater in gaudium, sed ab episcopo coercita siluit, vocatus est puer Ethelwaldus, et in Ripis postea monachus factus, miraculorum Wilfridi non leve augmentum [argumentum] videbatur.»Simile huic miraculum apud Henglesteldem [al. Hengsteldeheim] illis ferme diebus exhibuit. «Ibi ejus sumptibus in altum surgebat ecclesia, ex cujus fabricae summitate monachus delapsus totis ossibus dilaceratus est. Inde portatus in oratorium, dubium intuentibus faciebat, utrum omnino exanimis esset, cui neque vox neque sensus inesset. At pontifex lacrymis infusus oculos, monachos ad orationem [Col.1557C] vocat, hortatur, ut fidei desidiam excutiant, nihil credentibus difficile fore. Oratio ergo in altum uno porrigitur ore, misericordia e coelo extrahitur, respirat monachus, sanitatis speratur indoles a videntibus, ligatur ossium fractura, convalescit aegrotus cum gratia.» Nec minus rex Egfridus suo deerat officio regnum dilatando in Pictos, tuendo in Mercios. Picti enim defuncto rege Oswio parvi facientes teneram infantiam reguli, proruunt ultro et conspirant in Northanimbros: quibuscum sub regulo Bernego regius juvenis occurrens ita paucis suis militibus innumerabilem Pictorum delevit exercitum, ut campi cadaveribus constrati planitiem amitterent, flumina cursu intercepto subsisterent. Wlfelius [Col.1557D] quoque rex Merciorum in eosdem efferatus ductavit exercitum, quippe qui meminisset patrem suum ab eis interemptum. Itaque veniebat animo regi fidenti, ut aut sarciret dispendium, aut acquireret regnum. Enimvero prosequebatur eum fortuna non bona, nec pene prosperior, quam paterna: nisi quod terga turpiter nudatus inglorius effugit, nec multis post diebus superstes, partem provinciarum Northanimbrorum regi cesserit. Harum eventu victoriarum multiplicata Wilfrido praedia, ecclesiae cum monachis constitutae. Diligebatur enim ab omnibus pro virtutum reverentia laudabili: praeter illas, quas supra enumeravimus, commendatus abstinentia. Nam eum in continentissima coena raro plus quam unum ferculum absumpsisse, nunquam [Col.1558A] vero unum poculum exhausisse percelebre est. Praeterea mitis et affabilis omnibus, eos in gratiam alliciebat. Ideoque abbates et abbatissae vel viventes suarum rerum Dominum, vel morientes haeredem instituebant. Proceres filios suos illi educandos committebant, cum adolevissent militaturos vel Domino vel saeculo, hinc livor infelix Ermenburgae reginae et quorumdam satellitum afflavit pectora, qui tantas divitias Wilfrido inviderent. Dum enim beatissima Etheldritha specietenus famularetur regio cubili, illa maritum beatissimo conciliabat antistiti, si quid contra susurraretur, sanitate consilii deliniens. Ipse quoque dum gratia pontificis niteretur, rebus bello et domi ex voluntate fluentibus fruebatur. Sed postquam nova nupta intravit [Col.1558B] triclinium, pax rupta pontificis evanuit, domusque regis paulatim immutata, ultimo decubuit. Conflavit ergo pontifici regina invidiam, quod tot abbates, tot abbatias haberet; quod aureis et argenteis vasis sibi ministrari faceret: quod clientum turba, nitore vestium superbiens, illius latus obambularet. Cucurrit ergo tam invidiosa relatio ad archiepiscopum Cantuariensem Theodorum. Is non moratus sed xeniorum obtentu vigorem animi enervans, inconsulto Wilfrido tres alterius regionis episcopos in ejus dioecesim introduxit. Praetendebant [al. praetendebat] tamen causam justitiae, ut inde tres alerentur episcopi, unde unus tumebat: sufficere tantos sumptus tantaeque dioecesis circuitum quatuor episcopis. Et haec quidem recte dicta possent [Col.1558C] videri, si eum qui sua industria omnia conquisiverat, vel non omnino spoliatum dejiceret, vel saltem cum consensu ejus ageret. Nec celari potuit manifestissima violentia, cum ipse pro tribunali regem adisset, injuriarum causam expostulans. Nihil enim, dixerunt, tibi reatus opponimus, sed quod constituimus, ratum esse volumus. Quo dicto quid absurdius? quasi dicerent illud Juvenalis: Sic volo, sic jubeo, sit pro ratione voluntas.At vero cum praesul sedem apostolicam appellasset, subsannatoribus, qui propter regem astarent, in risum crepantibus hoc dictum objecit. Haec derisio, quam de meo abscessu modo facitis, in magnum moerorem vobis commutabitur futuro anno [Col.1558D] hoc eodem die; verax eventus rerum aemulatus est antistitis dictum. Ethelredus enim rex Merciorum frater Wlferii, post abscessum Wilfridi non multis diebus guerram inceptans, fraternas injurias ultum ire cupiebat. Occurrit ei animosus Egfridus solito terrore acturum existimans; sed fugavit Mercius copias ejus, fuditque fratrem Edwinum, quo dolore versa in luctum Northanimbria, consiliatoris sui quondam absentia modo ingemiscebat. Contigitque ut anno revoluto eodem die, quo ille praejudicium in Eboraco passus fuerat, cadaver regii adolescentis illatum urbi longum indiceret justitium. Ita Ethelredus triumpho functus integritate regni recepta Winfridum episcopum, qui Ceddae apud Licefeld successerat, quod Egfridi partium fuerat, expulit. [Col.1559A] Is Gallico littori forte appulsus, in Theodoricum regem et Ebroinum ducem Francorum incidit; quibus a Britannia mandatum erat, ut Wilfridum episcopum caperent, et spoliarent. Quem illi errore nominis acti sociis occisis et rebus ablatis, abire siverunt. Luit ergo ille ambiguitatem vocabuli, alienumque periculum suo redimens, vel nudus profugit a latronibus. At Wilfridus, cujus prudentiam hostilium consiliorum machinae non laterent, levi Favonio provectus in altum, proras in Eurum obvertit, ut Frisiam navigaret; exceptusque a rege et populo honorifice, ibidem hiemem, quae imminebat, exegit. Commercium miserandum, ut inter barbaros tutius quam inter suos viveret, ejectus a patria, dilectus in Frisia. Continuo igitur ad praedicationem [Col.1559B] ejus Adalgisus rex gentilem tumorem inflexus, faciliorem in caeteros praedicationis viam aperuit. Hunc ad necem vel expulsionem viri Dei Ebroinus epistolis cum tentasset, aurum immensum pollicitus, irritus fuit. Chartam enim audiente Wilfrido, et epulante in triclinio, lectam Adalgisus projecit in ignem, dicens: Sic ardeat, qui pactum cum amico initum pro auri cupiditate dissolvit. Jamque se verna temperies aperiebat in flores, cum Wilfridus itinere reincoepto ad Dagobertum regem transrhenanorum Francorum venit. Is non immemor, quod eum quondam factione magnatum pulsum, et de Hibernia ad se venientem hospitio receperit, et equis sociisque adjutum patriae remiserit, benigne habuit, multisque precibus fatigavit, ut [Col.1559C] provinciam remanentia sua dignaretur, episcopatum Stroeburgensem accipiens. Cum ille rogantem ad reditum suum de Roma distulisset, cum Deodato episcopo suo iram [al. ire] laxavit. Sociali ergo gratia fretus per Campaniam iter faciens inde Romam ingressurus, ad Bertharium ducem Provinciae divertit, per legationes inimicorum causam ejus jam edoctum, et ad nocumentum promissis illectum. Qui licet in principio superbiam erexisset, tamen veraci relatione audita iram resorbuit. Itaque non solum nocumento abstinuit, sed et suffragio suo bonum negotio finem imposuit, dicens, ad hoc se admoneri cujusdam regis Hunorum, apud quem exsulasset olim, humanitate, qui quamvis esset [Col.1559D] gentilis, nulla tamen ad ejus damnum, cui jurasset, potuerit corrumpi pactione. Tandem ergo aliquando Romam veniens attonitam sui exspectatione urbem offendit. Praevenerat enim a Theodoro missus modestae religionis monachus Kenewald, accusationes scriptas deferens, et amaritudine delationis verbis immitibus, quo commotus Agatho sanctissimus papa consilium L tam episcoporum quam abbatum in basilica Salvatoris, quae appellatur Constantiana, coegit. Cujus concilii haec est forma: «Agatho sanctissimus ac beatissimus episcopus Ecclesiae catholicae atque apostolicae urbis Romae considentibus secum dixit: Non credo latere vestram sanctam fraternitatem, quamobrem ad hunc venerabilem conventum eam asciverim. Cognoscere quippe [Col.1560A] cupio vestram reverentiam mecumque tractare, qualis in Ecclesia insulae Britanniae, ubi per Dei gratiam fidelium multitudo concrevit, nuper est exorta dissensio, quae ad nos tam per relationem huc advenientium, quam per scriptorum seriem delata est. Andreas reverendissimus Hostiensis episcopus et Joannes Portuensis episcopus dixerunt: Omnium quippe Ecclesiarum ordinatio in vestrae apostolicae auctoritatis pendet arbitrio, qui vicem beati Petri apostoli geritis, verum et nos nuper considentibus coepiscopis, et confamulis nostris, jussu vestro relegimus singula scripta, quae de Britannia insula directi apostolico vestro conspectui detulerunt, tam ea, quae ex persona reverendissimi archiepiscopi olim hinc illuc ab apostolica sede directi [Col.1560B] missa sunt, aliorumve relationes adversus quemdam episcopum subterfugientem, ut aiunt, quam ea, quae a Wilfrido Deo amabili sanctae Eboracae Ecclesiae episcopo oblata sunt; qui de sua sede ejectus a praenominato sanctissimo huc usque pervenit: in quibus cum multas quaestiones insererent, neque sanctorum canonum subtilitate convictum eum aliquibus facinoribus, et ideo non catholice dejectum reperimus, neque eum aliqua facinora perpetrasse accusatores ejus verbis propriis ostenderunt, pro quibus degradari debuisset; potius autem et modestiam hunc tenuisse cognovimus: quod non seditiosis quibusdam decertationibus se immiscuit, sed de sua sede repulsus, coepiscopis suis facti meritum innotescens, memoratus Deo amabilis [Col.1560C] Wilfridus episcopus huc ad sedem apostolicam accurrit. Agatho sanctissimus ac ter beatissimus episcopus Ecclesiae catholicae atque apostolicae urbis Romae considentibus dixit: Wilfridus Deo amabilis sanctae Eboracae Ecclesiae episcopus, quem prae foribus venerabilis secretarii nostri esse narratum est: ad nostrum secretarium juxta sua postulatione cum petitione, quam secum afferre dicitur, admittatur. Wilfridus Deo amabilis episcopus dum venerabile secretarium ingrederetur, dixit: Deprecor vestram pontificalem beatitudinem, ut meae humilitatis petitionem excipi coramque relegi praecipiatis.«Agatho sanctissimus episcopus dixit: Wilfridi Deo amabilis episcopi petitio suscepta coram omnibus relegatur: et accipiens Joannes notarius, relegit [Col.1560D] sancto et apostolico concilio. Wilfridus humilis et indignus episcopus Saxoniae ad hoc apostolicum fastigium tanquam ad locum munitum turremque fortitudinis gressus, Deo praeviante, perduxi; quod inibi normam sacrorum canonum in omnes Christi Ecclesias emanare cognosco: ex eo meae humilitati justitiam fieri confidenter expeto: cognovisse quippe non ambigo vestrum pontificale fastigium tam ex humilitatis meae suggestione, quam quae viva voce praesentialiter obtuli vestris apostolicis obtutibus, in ipso mei adventus exordio praesentatus; quod quidam mei episcopatus invasores, nulla in me convicta culpa, contra sacrorum scita canonum in conventu sanctissimi Theodori Cantuariorum archiepiscopi [Col.1561A] et aliorum convenientium antistitum sedem meam, quam per decem, et eo amplius annos tenueram, usurpare moliti sunt: et in meo episcopatu tres episcopi promoti sunt, licet canonica non sit eorum promotio. Quid autem acciderit, ut Theodorus sanctissimus archiepiscopus me superstite in sedem, quam licet indignus dispensabam, absque consensu cujuslibet episcopi tres sua auctoritate mea humilitate non acquiescente ordinaret episcopos? omittere magis quam flagitare pro ejusdem viri reverentia condecet: quem quidem, eo quod ab hac apostolicae summitatis sede directus est, accusare non audeo. Verumtamen si claruerit, quod contra jus regularium sanctionum, citra ullius delicti piaculum, quod canonica percellit severitas, [Col.1561B] de pristina pulsus sede tumultuosus nulli apparui, sed tantum confamulos, et consacerdotes meos illius provinciae episcopos contestatus abscessi, siquidem praevidit vestra apostolica summitas privatum me esse humili devotione, quae censentur, libenter amplector. Si autem et pristinum episcopatum suscipere, sequor totisque viribus veneror ab apostolica sede prolatam sententiam, tantum ut invasores de pristinis parochiis ecclesiae, cui ego indignus famulus vester praefui, pellantur. Et si rursus in eadem parochia, cui praefui, praesules adhiberi praeviderit, saltem tales jubeat promovendos, cum quibus pacifica et tranquilla possim concordia, obtinente Deo, unanimiter deservire, etc. Agatho sanctissimus ac ter beatissimus episcopus sanctae Ecclesiae [Col.1561C] catholicae atque apostolicae urbis Romae dixit: Non mediocriter satisfacit audientibus petitionis series, quam Wilfridus Deo amabilis episcopus obtulit, in hoc, quod cum se indigne de episcopali sede dejectum agnovit, non contumaciter per vim saecularem obstitit, sed humiliter sentiens auctoris nostri beati Petri apostolorum principis canonicum expetivit subsidium, et supplici praestolatione, quae super eo censenda sunt se suscepturum perhibens quod ex ore nostro beatus Petrus apostolus auctor noster, cujus ministerio fungimur, praeviderit statuendum. Universa sancta synodus, quae residebat, inter caetera definiens ait: Statuimus atque decrevimus, ut Deo amabilis Wilfridus episcopus episcopatum, quem nuper habuerat, suscipiat, et quos [Col.1561D] cum consensu concilii ibidem congregandi elegerit sibi adjutores, a sanctissimo archiepiscopo ordinati promoveantur episcopi, expulsis procul eis, qui in ejus absentia in episcopatum enormiter missi sunt, et caetera, quibus interdicunt haec non suscipientes decreta.»His decretis gloriabundus episcopus etiam jussu papae jussus est residere in numero sanctorum episcoporum CL qui agitabant concilium contra illos, qui unam operationem praedicant in duabus naturis Domini nostri Jesu Christi. Hinc reditum aggressus omnium periculorum, Deo protegente, immunis patriam venit, aegreque licet ad regem aditu impetrato, scita apostolici sigillata praetendit. Ille cum ea [Col.1562A] episcopis contubernalibus suae factionis legi fecisset, tantum a reverentia Romanae sedis abfuit, ut spoliatum suis omnibus, comitibusque in diversa deductis, beatum pontificem cuidam praefecto notabilis saevitiae viro in ergastulum trudendum committeret: credulus asserentibus, decreta illa coempta pretio, quia Romani munerantibus se lenocinentur, scatebat omnis curia pruritu episcopalis injuriae, adeo ut regina chrismarium pontificis vi extortum (horresco referens) non dubitaret cum reliquiis vel collo vel vehiculo circumferre; immoto animo et vultu sacerdos ferebat omnia et monitionibus sacris suos, quibus timebat, hortabatur ut fortiter ferrent, donec Dei pietas et invicta felicitas finem calamitatibus afferret. At praefectus in alios barbarus et immanis, [Col.1562B] in istum anglus et lenis, nil illi tormenti praeter tenebras ingessit, non penitus ausus regiis mandatis obstrepere. Sed enim non passa est divina dignatio tenebrarum indignitate premi lumen Britanniae, quod fax coelica signavit, cum adhuc genitrix pondus alli absolveret; perrupit densitatem carceris lucerna superne directa, absentemque diem lux agebat aemula, repercussit fulgor carnificum oculos per rimas inspectantium, et fugere coegit ad dominum; ille quidem auditu cohorruit, sed Egfridi timore nihil praeter solitum novavit, stimulavit differentem morbus uxoris, quo repente correpta hianti rictu et spumanti vomitu maritum exterruit; mox etiam majori concussa daemone exsanguis et elinguis cum diriguisset, exsiliit ille et pontificiis pedibus [Col.1562C] affusus, non gravate obtinuit a misericordi antistite veniam; statim enim orationem dedit, aquam benedictam gutturi hiantis infudit, et mulier morbo caruit, valetudinem bonam resumpsit. Audivit hoc Egfridus nuntio praefecti dolentis et orantis, ne se immeritum immolaret diabolo, reum in pontificis innocentis supplicio; sed nihilo mutatus auferri eum ab Offritho (id enim nomen viro) ut degeneris animi homine jubet, et crudelioris audentiae satelliti Tumber nomine tradi. «Cum crudelitate regis adolevit miraculum, nam cum eum vinculari ille jussisset, et ferox minister compedes ferreos expediret, quibus tibias sancti nodaret; semper inter ipsas conantis manus fallax compes assiduo dilabebatur furto; nam vel angustior compes tibias grossiores [Col.1562D] circumplecti non poterat, vel catena laxior graciles tibias non contingebat. Jam vero si quando laboratae arti nihil deesset, tanta celeritate se vincula evolvebant, quanta oculi cernentium occurrere non poterant. Dedit locum improbitas religioni, solutus est sanctus, et in libera custodia tentus.» Nihil horum Egfridus curabat, sed si quando audiebat, vel suspendebat ludo, vel infamabat opprobrio. Commeabant tamen frequenter ab eo ad pontificem cum mandatis nuntii ut decretorum tenorem, quae attulerat, ultro infirmaret, diceretque ea extorta pretio, non impetrata judicio. Id si faceret, fore ut per indulgentiam regis partem episcopatus et sua omnia reciperet: sin minus, sui foret dispendii, qui [Col.1563A] esset auctor dissidii. Parum hae minae movebant animum pontificis ad consentiendum: quinimo referebat non se illum facturum pro discrimine capitis, ut infamaret auctoritatem sedis apostolicae. Quid interim regina Ermenburga totius mali fomes et incentrix? continuabat dies ac noctes conviviis, ducebatque triumphali pompa chrismarium antistitis, opimis gavisa spoliis. Sed cum nocte quadam hospitata fuisset apud abbatissam Ebbae amitam mariti, totis medullis diabolo infuso coepit aliena sapere, insana dicere. Vocibus ejus excitata abbatissa accurrit, quid morbi haberet blande interrogans: illa nihil contra (nam jam angustia valetudinis vocem praecluserat); tum Dei famula causam intelligens, auctor nepoti fuit, ut beatissimi viri [Col.1563B] redderet chrismarium: ipse suis omnibus secundum apostolica praecepta revestiretur; quod praestaret, si collateralem suam salvam vellet; si vero regia in malo perseverandum putaret animositas, quae tulerat, redderet; ipsum liberum abire sineret. Actum est, et regina tunc quidem pulchre convaluit, et post obitum mariti habitu mutato religiose de facto poenituit.Wilfridus ergo natali solo pulsus Westsaxoniam tendebat, exceptusque ibi a quodam Berethwaldo viro nobili paucissimis omnino diebus latebram fovit. Siquidem rex Merciorum Ethelredus, cui vir ille parebat, (erat enim filius fratris ejus), acriter per nuntios denuntiavit, ut ne uno quidem die ipsum retineret, haec in assentationem Egfridi fiebant; [Col.1563C] cujus soror Osdrida in solatium Elwini fratris occisi Egelredo nupserat, pacem inter maritum et fratrem componens. Inde monasteriolo jam ibi aedificato Wilfridus relictis monachis suis profugus ad Australes Saxones adhuc paganos divertit, cui inter Christianos nullus ad latendum supererat locus. Rex eorum Edelwalk [al. Edelwalch] vocabatur, qui auditis peregrinationis causis ad auxiliandum antistiti animo concurrit. Firmissimum itaque foedus jecit [al. icit], ut eum inimicis nec prece proderet, nec pretio distraheret; qua tutela fretus, primum regi et reginae Christianitatem praedicavit, post etiam provincialibus, nec fuit in persuadendo difficultas: cum continuo rex baptizatus, caeteros exemplo suo [Col.1563D] ad idem animaret: deditque propriam mansionem episcopo, quam familarius incolebat, vocabulo Selescy, quam ipse monachis implens ad episcopalem sedem posteris transmisit. Erat tunc Cedwalla per factionem principum a Westsaxonia expulsus, quem frequenter ad se consilii causa venientem sanctus prompte refecit, praebens ei et suis cum equitaturas tum pecunias: is dum omnibus irascitur, dum omnibus infrendit, Edelwalk regem aliquo sibi occurrentem infortunio neci dedit: idemque tota Westsaxonia potitus, ut magistrum et dominum omni provinciae praefecit Wilfridum, nihil in tota provincia sine illius assensu faciendum arbitratus. Denique et amplissimas in Wetha insula possessiones dedit, et quae ante habuerat libens [Col.1564A] edicto firmavit, transierunt in his anni perplures: jam Egfridus in bello Pictorum occubuerat; jam Theodorus in mortem vergebat, qui de peccato in Wilfridum commisso sauciatus conscientiam, ipsum et Erkenwaldum episcopum evocavit Londoniam: ipsis omnia peccata confessus, illo se potissimum permoveri scrupulo dixit, quod in sanctum commisisset, passus eum contra regulas spoliari vel aperta instantia, vel occulta patientia. «Et quia, inquit, finis mihi futuro anno imminet, sicut Deo praenuntiante cognovi, et frequens aegritudo [al. aegritudo admonet.], rogo te, sanctissime pontifex, ut benignus mihi commissum indulgeas, et sedem archiepiscopatus mei subeas: quippe qui sis omnium Anglorum in Romanis legibus peritissimus; [Col.1564B] ego, Deo donante, conabor, ut veteres offensas recenti officiorum sedulitate deleam, reges et auctoritate et precibus amicos facturus.»Placide ad haec et ut virum sanctum decebat, respondit Wilfridus; sed ut archiepiscopatum sine majoris definitione concilii susciperet, non consentit [al. consensit]: totis ergo viribus Theodorus exsurrexit, ut Wilfridus episcopatum reciperet, missis legatis et scriptis ad Alfridum regem Northumbrorum, qui Egfrido successerat, et sororem ejus Elfledam abbatissam de Strenelhath, ut simultatibus retropositis incunctanter charitatem ejus complecterentur. Cujus studii ut fervor patescat, epistolam, quam regi Merciorum Ethelredo direxit, hic ponam: «Gloriosissimo et excellentissimo regi [Col.1564C] Merciorum Theodorus Dei gratia archiepiscopus in Domino perennem salutem. Cognoscat, fili dilectissime, tua miranda sanctitas pacem me habere cum venerando episcopo Wilfrido, et ideo, charissime, te admoneo, et in Christi charitate praecipio tibi, ut ejus sanctae devotioni, quantum vires suppetunt patrocinium, sicut semper fecisti, quandiu vivas indulgeas, quia longo tempore propriis orbatus substantiis, multum inter paganos in Domino laboravit. Et idcirco ego Theodorus humilis episcopus decrepita aetate hoc tuae beatitudini suggero, quia apostolica hoc, sicut scis, commendat auctoritas, et vir ille sanctissimus in patientia sua possedit animam suam, et injuriam sibi irrogaturum mitis et humilis, caput suum sequens medicinam [Col.1564D] exspectavit, et si inveni gratiam in conspectu tuo, licet tibi pro longinquitate itineris grave videatur, oculi mei jucundam faciem tuam videant, et benedicat tibi anima mea antequam moriar. Age ergo, fili mi, taliter de illo praefato sanctissimo, sicut te deprecatus sum. Quod si patri tuo non longe de hoc saeculo recessuro obedieris, multum tibi proficiet ad salutem. Vale.»Venienti ergo ad reges cum epistolis archiepiscopi Wilfrido, salutatio impertita, indultus favor. Alfrithus, qui eum quondam probe nosset, ad se sponte invitato prius coenobium Deugstoldeim, hinc definitione concilii Eboracensem episcopatum, et Ripis monasterium liberaliter indulsit, stetit haec amicitia [Col.1565A] inter eos vix annis V, quoad virosa consilia, in sinibus quorumdam confota, eruperunt in publicum, quibus praeventus rex Alfrithus, monasterium Ripense possessionibus propriis mutilans, episcopatum ibi constituere meditabatur, asserens decretis Theodori archiepiscopi consentiendum non primo et ultimo tempore prolatis, sed illis quae mediis diebus edicta discordia agitare noscuntur, quibus infensus Wilfridus ad regem Merciorum Ethelredum amicum suum discessit; sub eo plurimo conversatus tempore, Sexwlfo Licetfeldensi episcopo defuncto episcopatum illum rexit, omnibus provincialibus amandus juxta et reverendus: plurima machinamenta rege Alfrido et Berthwaldo archiepiscopo, qui Theodoro successerat, in Wilfridum struentibus et [Col.1565B] deterentibus (sic) Hoc tandem sedit, ut cum spe pacis praetenta vocarent ad concilium, ibi vel blandimentis ad libitum suum inflecterent, vel, si non consentiret, opprimerent, ille doli nescius, et alios ex rectitudine animi sui metiens, ad concilium perrexit; sed longe aliud quam speraverat, expertus est: siquidem cum eum conviciis et falsis objectionibus criminum diu fatigassent, ad ultimum eum interrogarunt, si Theodori archiepiscopi decretis obedire vellet, quorum ille nequitiam persentiens, callido responso frustratus est, dicens, se libenter illis Theodori definitionibus obediturum, quae sanctis canonibus consonarent. Deinde longa disputatione in ipsos invectus, acriter et vere quod jam per XXII annos praeceptis trium apostolicorum Agathonus, [Col.1565C] Benedicti, Sergii Increduli, Theodori archiepiscopi decreta per dissensionem acta diligerent, quievit, et jam Alfrido surgebant cristae, adeo ut archiepiscopo diceret: Si praecipis, Pater, opprimam eum per violentiam, quod cum etiam inimicis displicuisset, ut tanti nominis vir, et qui eorum fiducia captus ad concilium venisset, sustineret oppressionis praejudicium, alio itinere gradiendum putarunt, itaque quasi pacifice suadere adorsi sunt, ut quia frequentissimae dissensiones in Ecclesia Dei ejus causa pullulabant, ipse voluntate sua possessionibus et episcopatu cederet, et hanc renuntiationem scripto firmaret; hoc ejus commendaret famam, hoc accumularet gloriam, si privatus mallet sub quiete [Col.1565D] tegere, quam pro suo pontificatu vel per se vel per alios procellas seditionum movere.» Sensit Pater in his minis [al. nimis] implicitum negotium, et respondit: «Nihil aeque ad cumulum infamiae homini valere, quam si se sua damnaret voce. Se primum fuisse, qui verum Pascha in Northanimbria Scotis ejectis docuerit, qui cantus ecclesiasticos antiphonatim instituerit, qui sanctissimi Benedicti Regulam a monachis observari jusserit, pro quibus omnibus nunc senem et septuaginta fere annorum pontificem hoc in munere recipere, ut cogatur se ipsum scripto damnare. Nossent ergo se illud non facturum, quod esset sibi dedecus, calamitas subjectis, incommodum cunctis; quin potius sedem apostolicam appellare, et si qui eorum ecclesiasticum [Col.1566A] conflictum praesumeret eo provocare. Jam ergo septuagenarius iterum labores, iterum Romam me ditabatur, nec diu moratus mare transiit, viamque permensus urbem introiit, sustinuitque aliquantis diebus accusatores dum venirent; qui, cum venissent, illi causam suam epistolis, ipse quod ad se attinebat, hoc allegavit modo:«Domino beatissimo universali papae JOANNI WILFRIDUS supplex et humilis servus servorum Dei episcopus.«Cognoscat sanctitas vestra, quod perturbationibus nuper in Britannia ortis ex parte eorum, qui contra decreta beatissimi Agathonis papae illiusque successorum venerabilium Patrum sibimet episcopatum et monasteria terrasque cum omnibus facultatibus [Col.1566B] meis usurpabant, compulsus hanc sacrosanctam apostolicam sedem appellavi, contestans eos per omnipotentem Dominum et beatum Petrum apostolum, ut si quis aliquam accusationem contra me haberet, ad vestram praesentiam veniret, sicut beatissimi Sergii praedecessoris vestri scripta decernebant: et ideo petitionem humilitatis meae gloriosae praesentiae vestrae offerendam curavi, ut vos largiflua pietatis benevolentia confirmare dignemini, quae a beatissimis antecessoribus vestris erga meam parvitatem decreta sunt; et si quis contra me accusator advenerit, per vestram jussionem productus in medium, quod voluerit objiciat: et si quidlibet vel minimum objectum non probabiliter cassavero, paratus sum severitatem canonum experiri. Deinde [Col.1566C] rogo, ut litteras commendatorias de vestra celsitudine ad Ethelredum regem Merciorum adipiscar, ut omnia monasteria mea, quae in ejus sunt provincia quietem habeant; ad Alfridum [al. Alfrithum] regem Northanimbrorum epistolam habeam, ut omnia mea mihi reddat. Quod si forte sibi grave videbitur, ut episcopatum Eboracensem habeam, praevideat apostolica sedes, quis ibi habeatur episcopus: ego tamen monasteria duo in ea provincia posita Ripis et Hagustaldeiae, quae fundavi, non amittam. In fine quoque spondeo me omnibus decretis Brethwaldi [al. Berthwaldi] archiepiscopi pariturum, quae contra praedecessorum vestrorum fundatissima decreta erga meam parvitatem non fuerint. His cum accusatores [Col.1566D] a Berthwaldo archiepiscopo missi respondere jussi essent, hoc primum dixerunt: Esse crimen capitale, quod in concilio in Britannia congregato decretis Brithwaldi archiepiscopi se non obediturum Wilfridus contumaciter dixisset. De hoc stans in medio pontifex se expurgavit, ut diceret: Se sic non indefinite respondisse, sed his tantummodo pariturum, quae contra canonum decreta non essent: esse autem contra regulas, ut ipse se sine ullo criminis objectu adjudicaret.»Haec tam probabilis et facilis responsio cum laetum plausum Romanis excitasset, jussi sunt accusatores domum redire, dicentibus episcopis, quod quamvis canonibus cautum esset, ut accusator primo accusationis capitulo decidens, ulterius ad aliorum [Col.1567A] tentamentum non assurgeret, se tamen pro reverentia Brithwaldi archiepiscopi non defuturos, quin omnia per ordinem discuterent, factumque est ut quatuor mensibus, LXX conciliabula coacta vel propter hoc solum vel hoc praecipuum finem gloriosum Wilfrido, ignominiosum accusatoribus habuerint, Romanis maxima impensa mirantibus illorum impudentiam, illius eloquentiam, dum quidquid accusationum objecissent, ille nullo excogitato responso, sed Dei et veritatis fultus auxilio, quasi casses aranearum primo motu labiorum discuteret et subrueret, hoc pronius episcopi mirabantur causidicorum audaciam, quomodo ecclesiasticorum graduum immunes (nisi quod unus eorum diaconus esset) praesumerent accusare venerandum senem LXX annorum [Col.1567B] pontificem, torrentem eloquentiae; inter se ergo multum diuque Graecizantes, tandem ad nostra verba conversi damnarunt missos dignos carcere, missorem arguerunt stultitiae, Wilfridum pronuntiarunt exsortem ab omni crimine.Hic subjicerem quantum emolumenti causae illius attulerit synodus Agathonis papae lecta, sed et illud, quod in Meldis civitate Franciae ab oriente Parisii posita cum domum rediret infirmitate pressus, visione sanatus sit angelica; nisi Beda venerabilis historicus dignus pro sermonum sobrietate cui debeat credi, narrationem praevertisset. Nos ab ipso omissa Scripturae perstricte inserimus. Quamvis igitur antistes rem obtinuisset, ambiebat tamen Romae remanere, senilem spiritum sub dominorum [Col.1567C] apostolicorum pedibus effusurus. Restitit pio voto pontificis Joannis ratio, qua diceret eum Angliae necessarium, ideoque jussit, ut quod supererat aevi non in peregrinis auris consumeret, sed patriae commodis impenderet. Rediit igitur et apostolicas epistolas regi Merciorum jam monacho Ethelredo attulit, humiliter illi et genu flexo dignationem salutationis apostolicae suscepit, et perlectis chartis, quod tenor earum jubebat a Kenredo filio fratris Wilfarii, quem sibi regem suffecerat, compleri non gravate obtinuit. Erat enim et ille timore Dei plenus, sicut post quadriennium voluntaria regni abrenuntiatione mundo probatum est, nec segnius Brithwaldus archiepiscopus pacem non aspernanter ambiens [Col.1567D] in unanimitatem fraternae concordiae accurrit. Exterritum minis apostolicae sedis aiunt, legatis damnationem suam gravibus querimoniis aggerentibus, quamvis Wilfridus eos jam adjudicatos exemisset. Solus Alfrithus rex Northanimbrorum obstinatioris animi sententiam [al. semitam] terens, pervicaciam tenuit. Nuntiis enim ad se ex parte Wilfridi directis, serenum primo responsum retulit, sed depravatus (ut creditur) malevolorum consiliis, quibus extra suam dignitatem nimis indulgebat, redeuntes ad se die condicto tali sententia contristavit: se quidem legatorum personis, quod essent et vita graves et aspectu honorabiles, honorem ut parentibus deferre, caeterum assensum legationi omnino abnuere, quod esset contra rationem homini [Col.1568A] jam bis a toto Anglorum concilio damnato propter quaelibet apostolica scripta communicare. Sed nec ipse multo post in vita moratus est tempore. Statim enim illis abeuntibus acerba correptus valetudine ad mortem exercebatur, amaritudo tormenti rationem olim in animo regali sopitam elicuit, et secundum prophetam: «Vexatio dedit intellectum auditui (Isa. XXVIII).» Intelligens enim se merito in obedientiae plexum, promisit omnem emendationem facti Wilfrido exhibiturum. Si sibi viventi adduci potuisset, nec cessavit quantum ante praeclusam vocem loqui potuit, idem promittere, et si ipse voti effectu careret, haeredem suum ut faceret adjurare; et ille quidem mature defunctus apostolicas litteras se sprevisse sero indoluit, quarum minas [Col.1568B] effugere non meruit, quas quia crebro commemoravi, hic abbreviatas ponere fert animus, ut palam sit quanta miseria involvat mortales, quod illi viri, quos sanctissimos celebrat antiquitas, Theodorus, Bertwaldus, Joannes, Bosa, nec non et Hilda abbatissa digladiabili odio impetierint Wilfriadum Deo, ut ex ante dictis probatur, acceptissimum.«Dominis eminentissimis ETHELREDO regi Merciorum, et ALFRIDO regi Deirorum et Berniciorum, JOANNES papa.«De vestrae quidem religionis accessibus gratia Dei cooperante gaudemus, fervorem fidei cernentes in vobis, quam ex praedicatione principis apostolorum Deo vestros animos illuminante percepistis, et efficaciter tenetis, et utinam gaudium nostrum [Col.1568C] meliorum excessus amplificet, inextricabilis vero quorumdam dissentio nostros animos afficit quam oportet corrigi, ne apostolicorum praeceptorum praevaricatores sed custodes esse inveniamini! Dudum enim sub apostolicae memoriae Agathone papa, cum Wilfridus episcopus, pro sua causa sedem hanc appellasset, et accusatores a Theodoro sanctae Cantuariorum Ecclesiae archiepiscopo hinc illuc mandato, et ab Hilda religiosae memoriae abbatissa missi venissent, episcopi tunc hic de diversis partibus congregati rem regulariter quaesierunt, et definierunt, eamdemque sententiam successores ejusdem pontificis praedecessores nostri tenuerunt, sed neque Theodorus archiepiscopus obviasse cognoscitur, [Col.1568D] qui nunquam postmodum aliquam huc accusationem demandavit: nunc quoque eorum accusationes, qui contra Wilfridum episcopum huc de Britannia advenerunt, et ejus excusationes apud conventum reverendissimorum episcoporum, qui hic inventi sunt per dies aliquot fieri procuravimus, tam de epistolis anterioribus et modernis, quam quae verbialiter partes detulerunt, dum principales personae, de quibus contentio omnis exorta est, hic non adfuerint: quas necesse est, ut contentio finem accipiat, advenire. Idcirco commonemus Berthwaldum archiepiscopum fratrem nostrum ut synodum convocet una cum Wilfrido episcopo, et Bosam atque Joannem in synodum faciat convenire, vocesque partium audiat, et consideret quid sibi invicem [Col.1569A] partes valeant approbare; et siquidem apud illam synodum potuerit rem determinare, gratum erit nobis. Sin autem moneat eos ad sedem apostolicam accurrere, ut majori concilio decidatur, quod hactenus terminari non potuit. Sciat autem quod quicunque venire contempserit, se ipsum dejectioni submittit, nec hic nec ibi pro episcopo amplius suscipiendus. Vestra proinde regalis sublimitas faciat concursum, ut ea quae, Christo aspirante, perspeximus, perveniant ad effectum, quicunque autem cujuslibet personae audaci temeritate contempserit, non erit a Deo impunitus, neque sine damno coelitus alligatus evadet.»Defuncto ergo Alfrido, Edulfus quidam tyrannidem meditatus furorem quoque malesanae mentis in [Col.1569B] Wilfridum evomuit, quasi in vecordiam Alfridi, juratus esset. Cum enim eum pontifex quondam recordatus amicum esse, non inconsultum aestimaret adire, adeo stultus efferbuit, ut eum continuo de regno suo exire juberet, ni omnibus suis exspoliatus cum dedecore ejici vellet. Sed enim post duos menses vita et regno privatus captivo diademate moribundus humum pulsavit, proceribus regni filium Alfredi, Osredum solio restituentibus, quorum qui maximus fide et auctoritate Berthfridus submonitus a Berthwaldo archiepiscopo concilium in Northanimbria fieri consensit, ut tandem justa Wilfredi causa placabilem terminum acciperet, ibi ex praeceptis apostolicis data est optio episcopis, ut aut [Col.1569C] Wilfrido in sua episcopatus sede cederent, aut Romam pro sua defensanda causa pergerent, qui his resultandum putaret exsors a communione fieret. Episcopis suo more obnitentibus, beatissima virgo Elfleda, soror Alfridi, abbatissa post Hildam de Streneshalh, terminum negotio fixit, dicens: «Dimissis ambagibus testamentum fratris mei, cui praesens interfui, profero: quod si convalesceret jussa se apostolicae sedis incunctanter facturum promisisse, vel quod morte interveniente facere nequiret, haeredi suo faciendum transmisisse cognoscitur.» Tum Berfridus [al. Berfrithus] verbis virginis conglutinans sua: «Ego jussionibus papae obediendum censeo, inquit, praesertim cum eorum robori accedat et regis nostri jussio et nostrae necessitatis sponsio; namque [Col.1569D] dum nos post mortem ejus inimicis urgentibus in Bebbaburh inclusi essemus, in obsessionis angusto, in vitae periculo, vovimus Deo impleturos nos jussionem papae, si potuissemus evadere. Vix votum finieramus, et fateor, sacratissime archipraesul, statim certant obsequela, omnis in nostrum assensum accurrit provincia. Puer regius in regem levatus, hostis abactus, tyrannus exstinctus. Est igitur regiae voluntatis, ut episcopus Wilfridus revestiatur.» His dictis emotae dissensionum nebulae, serenitas pacis infusa, cucurrit episcopalis gravitas in amplexum, et concordibus animis quantum superfuit aevi exegit. Dimissis Wilfrido duobus coenobiis, Ripis et Hengesteldein; ille inconcussa pace potitus post IV reditus annos, ut Michael archangelus praedixerat, [Col.1570A] tentatus est eadem infirmitate qua quondam in Meldis, tam valide, ut subito sensu et voce careret. Sed suis ad eum orantibus ut saltem ad divisionem rerum suarum loquelam mereretur, resumpsit ingenue, ut et loqueretur continuo, et post dies salutis vigore refuso cuncta loca sua obiret [al. ambiret], tum pro frequentibus morbis vicinae mortis non dubius, quidquid ante in aliquibus bonis tepidius fecisse videbatur, supplevit: praepositos omnibus coenobiis ordinavit, gazas in quatuor divisit, unam et eam optimam portionem Romanae dandam Ecclesiae, cujus auctoritate cunctis semper injuriis exemptus, et honoribus restitutus fuerit: quod et per se implere quamvis annis gravis meditaretur nisi ferrea quies cogitantem anticiparet; secundam [Col.1570B] pauperibus, tertiam coenobiorum praepositis delegavit, qua potentiorum amicitiam redimerent, qua contrariorum impetum refringerent; quartam illis qui laborum suorum individui comites, nec dum terras quibus se sustentarent, acceperant. Sic accepta licentia a Ripensibus, quos praecipuo semper amore coluerat, et caeteris Northanimbris ad colloquium Celredi regis Merciorum, quo invitabatur, simul ut et monasteriorum suorum quae in illa regione plurima per indulgentiam regum instituerat, quietem procuraret, profectus est. Ibi ergo cunctis circuitis et auctis, exacto anno et semis postquam secundo proximi obitus fuerat admonitus, apud Inundalum languore irruente agitatus, extremum [Col.1570C] diem sibi sensit adesse; paucisque, quantum vires suppetebant, allocutus filios sacramque benedictionem impertiens, omnis ut videbatur expers angoris finem inivit, recensito jam a monachis Psalterio usque ad illum versum: «Emitte Spiritum tuum et creabuntur,» etc., excessit anno aetatis LXXVI, XLVI episcopatus; vir pro justitiae merito multis jactatus periculis, quique in ipsis exsiliis non otio deditus, sed coenobiis et episcopatibus fundandis industrius esset: egregie factus ad promerendam gratiam principum, apud quos exsularet, idemque pro rigore justitiae compatriotis regibus odiosus: reliquit coenobia quot nullus, quae solus aggregaverat, multis dividens haeredibus, corpus ejus in Ripis portatum, et multa reverentia conditum: ea qua [Col.1570D] efflavit hora cantus suavis avium et plausus alarum in coelum revolantium auditus nec visus. Id cum saepe in illa funeris pompa fieret, periti qui aderant, voluerunt intelligi, quod esset angelorum concio, quae ad defunctum venisset expromissio. Lavacro vestis, super quam corpus jacuerat, tacta paralytica soliditatem recepit artuum. Aedem, in qua obierat, cum quidam incendere fuissent ingressi, ignis expavit; quin et visus juvenis speciosus, qui flammam submoveret. Plures post annos Ripis coenobio destructo, Cantiam delatus Wilfridus inter praecipuos habetur, inter primicerios honoratur. Verumtamen ut ad recensionem episcoporum, quasi post diuturnam digressionem, in callem regrediar: expulso primitus, ut dictum est, Wilfrido, qui totius [Col.1571A] Northanimbrorum regionis erat episcopus, duo pro eo constituti sunt: In Eboraco Bosa, in Hangustald Eta.Defunctoque Eta, Joannes ordinatus pro eo, tempore vero Alfridi regis rediit in episcopatum totum Wilfridus V annis, expulsis Joanne de Haugustaldo, et Bosa Eboraco. Post V annos Wilfrido iterum ab Alfrido expulso, illi sedibus suis restituti sunt. Defuncto vero Alfrido, Wilfridus in concordiam receptus sedem apud Haugustaldum habuit, Joanne in Eboracum migrante, quia jam Bosa defunctus erat. Joannes vir eximiarum virtutum notissimum praedicatorem habet Bedam in gestis Anglorum. Sed nec modo minor est laudibus suis, nec adhuc defunctus miraculis, celeberrimum illud habetur quod habitatores Beverlep, quo loci jacet, pro spectaculo [Col.1571B] soleant exhibere, «Tauri ferocissimi, qui nodosissimis vinculis astricti magno virorum fortium sudore adducuntur, statim ut coemeterium ingressi fuerint, ita omni feritate sopita conquiescunt, ut oves simplicitate putes. Laxatis ergo nodis dimituntur, per atrium proludere, qui ante quidquid obstabat, solebant cornibus et pedibus impetere.»Ei successit in Eboraco Wilfridus presbyter suus, qui transcendit tempora Bedae, nam eum illo anno quo obiit fuisse in Eboraco episcopo asseverat, quocircallis inextricabilis inter Cantuarienses et Eboracenses versatur: quod dicant Cantuarienses se Wilfridum seniorem habere, contra Eboracenses contendant hunc minorem ab archiepiscopo Odone Cantiam translatum.[Col.1571C] Hoc defuncto emicuit in pontificali speculo Egbertus frater Egberti ejusdem provinciae regis. Is et sua prudentia, et germani potentia sedem illam in genuinum statum reformavit, namque, quod cuivis gesta legenti Anglorum in promptu est, Paulinus ejusdem primus antistes vi hostilitatis loco pulsus, et apud Rovecestriam diem obiens, ibidem illud insigne pallii quod ab Honorio papa susceperat reliquit. Caeteri post eum tantae urbis praesules simplici episcopi vocabulo contenti nihil altius anhelarunt. At vero Egbertus inthronizatus animosioris ingenii homo cogitans: «Quod sicut superbum est, si appetas indebita, ita ignavum si negligas debita,» pallium multa throni apostolici appellatione reparavit. Hic [Col.1571D] omnium liberalium artium armarium, ut ita dicam, fuit, et nobilissimam bibliothecam Eboraci constituit. Cujus rei testem idoneum advoco Alcuinum, qui dixit in epistola ad Carolum Augustum: «Date mihi exquisitiores eruditionis scholasticae libellos, quales in patria habui, per bonam et devotissimam magistri mei Egberti archiepiscopi industriam. Et, si placet excellentiae vestrae, remittam aliquos ex pueris nostris, qui excipiant inde quaeque necessaria, et revehant in Franciam flores Britanniae.» Sepultus est cum fratre suo in una [al. ima] porticu apud Eboracum, post XXXVI annos episcopatus.Hujus successor senex substitutus est Eanbaldus, praefati Alcuini discipulus industrius: unde in epistola ad eumdem dixit: «Laus et gloria Deo, qui [Col.1572A] dies meos in prosperitate bona conservavit, ut in exaltatione filii mei charissimi gauderem qui laboraret vice mea in ecclesia ubi ego nutritus et eruditus fueram, praeesset thesauris sapientiae, in quibus me magister meus dilectus archiepiscopus Egbertus reliquit haeredem.» Ipse est Eanbaldus, qui cum Aethelardo archiepiscopo Cantuariensi mutuis probitatis officiis invasionem, quam Offa rex Merciorum super Cantuariensem ecclesiam fecerat, ad nihilum redegit, quod Alcuinus significare videtur, in epistola ad eumdem Aethelardum ita dicens: «Audiens salutem et prosperitatem vestram et conventum cum Eboracensi episcopo filio meo Eanbaldo satis mihi placuit, speranti ex vestrae colloquio sanctitatis unitatem sanctae Ecclesiae recompaginari, [Col.1572B] quae partim discissa est, non rationabili consideratione, sed quadam potestatis cupiditate.» Post eum hi fuerunt archiepiscopi: Wilfridus, Wimundus, Wlfere, Ethelbald, Rodewald, Wlstanus. Hic tempore regis Eadmundi fratris Ethelstani pertinacioribus studiis iram ejus emeritus, quod Danis contra eum rebellantibus faveret, ita quietum et benignum excitavit animum, ut eum in vincula conjiceret. Sed non multo post actus poenitudine, et respectu claricalis reverentiae indemnem abire permisit: quamvis ille sibi datam veniam indignatus, vitam e vestigio exuit [al. exierit.]Post eum Oskitel gradum accipiens honoris, floruit temporibus Edredi, et Edwii, et Edgari regum, habuitque successores, Oswaldum, Edulfum, Wlstanum. [Col.1572C] Qui omnes episcopi etiam Wigornienses fuere hac de causa: Oswaldus non exili progenie oriundus, utpote Odonis archiepiscopi nepos, apud Floriacum in Gallia alteratus est in monachum familiari per id tempus Anglis consuetudine; ut si qui boni afflati essent desiderio in beatissimi Benedicti monasterio coenobialem susciperent habitum, a quo religionis hujuscemodi manavit exordium. In hoc ergo loco juventutis fregit lubricum, multis annis religioni et litteris serviendo. Et licet ab archiepiscopo invitaretur, crebris restitit epistolis, praetendens causam novitatis in veste, teneritudinis in religione, nec nisi tarde venit, nuntio aegri jam discumbentis avunculi percussus. Jam ergo Dofris [Col.1572D] appulsus, ut defunctum audivit, minimum abfuit, quin statim Floriacum rediret, sed admonitu sociorum necessitudines parentum non negligendas, post justa sancto archiepiscopo soluta, ad archiepiscopum Eboracensem Oskitellum, quem proximo consanguinitatis gradu attingebat, venit; ejus dulcedine captus, non paucis annis religione et contubernio ejus fructus [al. fruitus] est. Interea Dunstanus Wigorniensi et Londoniensi episcopatibus decedens, Cantiam transiit, qui sanctitatis et efficaciae Oswaldi non nesciens, Wigorniensem episcopatum ipsi a rege impetravit. Ille paulatim considerans in clericorum ibi consistentium animis boni materiam inesse, si quis eam hortando animare et effigiare nosset, non eos turbulente repulit, sed [Col.1573A] sanctissima circumvenit arte. Nam quod sedes episcopalis Sancti Petri famulabatur honori, alteram in eodem coemeterio, in genitricis Dei nomine fecit ecclesiam, ubi dum monachos posuisset libentius cum eis conversari, familiarius devina officia exercere. Quod videns populus, qui benedictionibus tam religiosi episcopi carere nefas immane duceret, omnis eo accurrere. Ita clerici in medio relicti, maluerunt monachorum vestem suscipere, quam sibi dispendio, plebi ludibrio esse. Ex eo tempore dedit locum janitrici coeli [al. genitrici Dei] claviger paradisi pulchro inter coelicolas commercio, zelo bono, hujuscemodi rumoris aura multam Oswaldo amicitiam apud regem conflavit et proceres. Rex consilio Dunstani vacuatum episcopo [Col.1573B] Eboracum viro implevit, qui barbariem gentis moderari pro antiquo convictu probe nosset. Nec tamen Wigorniensi sedi renuntiare permissus est, ne monachorum recens habitatio altoris sui destitueretur fomento, optimates submissi viro esse, certatim possessiones ad monasteria, quae non exstabant, fundanda, ad ea quae deciderant, sublevanda offerre. De quibus, cum se locus obtulerit, quantum competere videbitur, dicam. Praeterea litteris excellentes viros in Angliam evocatos munificenter curare ne illo bono fraudaret patriam, sine quo caetera bona pene mihi videntur inania quorum unus fuit Abbo, Floriacensis monachus, qui multam scientiae frugem Angliae invexit, qui passionem [Col.1573C] Edmundi martyris, jubente Dunstano archiepiscopo, plenitudini litterarum adjecit. Is domum reversus postea, et ibidem abbas constitutus, severitati religionis sedulus exstitit: quem morem cum in cella quadam coenobii Floriacensis, quae in Wasconia posita hodieque ad regulam dicitur, exercere contenderet, non tulit Wasconia, sed lancea exanimatum superis transmisere. At Oswaldus multis annis utrique sufficiens episcopatui, magis ad Wigorniam ventitabat: supervixit quinque annis Dunstano, decem Ethelwaldo: tantamque sui admirationem Angliae praebuit, ut solus eos exhibere videretur, auctoritate illum, efficacia istum, ambos sanctimonia. Pridie quam excederet, Wigorniae pro foribus astans, diu suspexit coelum laetabiliter [Col.1573D] illacrymatus. Percunctantibus qui aderant, quid ita irreverberato lumine aspectaret, respondit: «Sinite me, fratres respicere quo intendo pergere: velox est depositio corporis mei et tempus resolutionis meae instat.» Mirati sunt illi, quod nec ante aliquam suspicionem aegrotantis dedisset, sed largiori curae corporis indulsisset. Sed, postero die, cum pro more lotis pauperum pedibus diceret hymnum: Gloria Patri, et Filio, et Spiritu sancto; in ipsa genuflexione vitali spiritu privatus est. Tunc in ecclesia Beatae Mariae sepultus, post duodecim annos signis divinitus ostensis a terra elatus est. Quid sane miraculi sit, quod toto corpore in pulverem assumpto, stola sacerdotalis, qua fuerat amictus [Col.1574A] corruptelae usque ad hunc diem damnum non sentiat, Domini reservetur examini? Successit ei in utraque sede Aldulphus ex abbate Burchensi, sanctus, ut perhibent, vir et reverendus. Ipsi pro sanctitate ignoscitur, quod contra regulas canonum duas sedes tenuerit, quod scilicet non hoc ambitione, sed necessitate fecerit: Wlstano non ita, qui sanctitate discrepabat et habitu. Jacet Aldulphus Wigorniae, etiam Floriacensi monasterio pro copia xeniorum, quibus Oswaldi munificentiam aemulari sategit, praedicandus.Post Wlstanum sedem Eboracensem Elfricus, Wigorniensem Lefsius. Elfricus tempore Cnuti et Hardacunti fuit, habeturque in hoc detestabilis, quod Hardecnutus ejus consilio fratris sui Haroldi [Col.1574B] cadavere defosso caput truncari, et infami mortalibus exemplo in Tamensem projici jussit. Quin et Wigorniensibus pro repulsa episcopatus infensus, auctor Hardecnuto fuit, ut quod illi pertinacius exactoribus regiorum vectigalium obstiterant, urbem incenderet, fortunas civium ab raderet.Elfrico Kinsius. Illi quoque Adredus suffectus est, ante ex monacho Wintoniensi Wigorniensis episcopus; qui simplicitati Edwardi illudens, moremque antecessorum magis pecunia quam ratione allegans, archiepiscopatum Eboracensem non intermissa priori sede suscepit. Dispositoque apud regem consilio Romam pertendit comitatus duobus electis episcopis, Gisone Wellensi, et Waltero Herefordensi, nec non [Col.1574C] et Tostino comite Northambrorum. Comitem Nicolaus papa gratiose suscepit, et eum in synodo, quam contra Simoniacos coegerat, sibi a latere assidere fecit. Gisonem et Walterum voti compotes reddidit, qui essent non usquequaque contemnendae scientiae, et nullius notati ignominia Simoniae. Aldredum suapte responsione culpabilem utrobique repertum, omni honore severus exspoliavit. Ita differenti effectu cum regrederentur, una pariter aerumna omnes involvit: nam praedonibus irruentibus, praeter simplices vestes exspoliatis omnibus, ad nummum [al. minimum] valens, corporibus tamen illaesis, Romam refugere. Haec calamitas peperit Aldredo recuperandorum occasionem honorum. Tostinus quoque gravibus verborum contumeliis apostolicum aggressus [Col.1574D] in sententiam sibi placitam reduxit, parum metuendam a longinquis gentibus ejus excommunicationem, quam propinqui latrunculi deriderent, in supplices enim furere, in rebelles parum valere, aut sua sibi per ejus auctoritatem reddenda, quae per ejus fraudulentiam constaret amissa: futurum ut haec rex Anglorum audiens tributum sancti Petri merito Nicolao subtraheret, se non defuturum rerum veritati exaggerendae. Hoc minarum fulmine Romani territi papam flexerunt, ut Aldredo archiepiscopatum redderet et pallium: esse impium si et inglorius, et vastatus repatriaret, fecit ille, quod monebat ratio, hac moderationis libra adjecta, ut Wigorniensi sedi proprius antistes accederet, abierunt [Col.1575A] ergo domum incolumes magna et diffusa omnes apostolici liberalitate de damno priori consolati. Consecuti sunt abeuntes Romanorum legati, qui sanctissimum Wlstanum, per consensum Aldredi Wigorniae ordinarunt episcopum. Nec enim a Stigando tunc Cantuariensi nomine tenus archiepiscopo, quisquam bonus pontificale munus susciperet, qui non per ostium in ovile ovium intrasset; qui quamvis saepe a sede vocaretur apostolica, tamen nunc dilationibus, nunc muneribus eludebat omnia, donec veniret rex Willielmus, quem nulla corrumpere posset tergiversationis astutia. Is Stigandum palam notabilem reddidit, nolens ab eo sacramentum regiae benedictionis suscipere: exhortatus Aldredus consecrationem egit, exacto prius coram omni populo [Col.1575B] jurejurando, quod se modeste erga subjectos ageret, et aequo jure Anglos quo Francos, tractaret. Itaque illum quandiu erga suos temperiem habuerit, dilexit ut prolem, veneratus est ut regem. Sed cum importabilis tributi pensum a provincialibus exigeret, convenit eum per legatos antistes; quos aegre admissos cum turbulento responso abegisset, non moratus ille maledictionis telum in illum et omnem ejus vibrabat progeniem, praefatus, posse se maledictionem dare merito, qui benedictionem dedisset immerito. Quod cum relatum esset regi amicorum admonitione delinitus misit, qui episcopum exorarent. Verumtamen praevenerat nuntios mors antistitis, qui ex aegritudine animi (ut plerumque fit) [Col.1575C] contracto morbo decubuerat, et obierat. Libertas animi ejus in uno verbo enituit praeclare, quod Anglice apponam, quod Latina verba non sicut Anglica concinnanti [al. concinnitati] respondent.Ursus erat vicecomes Wigorniae a rege constitutus, qui in ipsis pene faucibus monachorum castellum construxit, adeo ut fossatum coemeterii partem decideret. Querela ad archiepiscopum, qui tutor esset episcopatus delata est: ille cum vidisset, Ursum his verbis adorsus est. Hatest thou Urse, have thou gods curse: eleganter in his verbis, sed dure nominum euphoniae alludens: «Vocaris, inquit, Ursus: habeas Dei maledictionem,» et (quod Anglice non apposui) «meam, et omnium consecratorum capitum, nisi castellum hinc amoveris. Et scias profecto quod [Col.1575D] progenies tua non diu de terra Sanctae Mariae haereditabitur.» Dixit ille implenda, quae nos videmus impleta. Siquidem non multis annis filius ejus Rogerius paternarum possessionum compos, gravi regis Henrici indignatione pulsus est, quod quemdam ex ministris regiis praecipiti furore jussisset interimi. Aldredo defuncto, et in Eboraco sepulto, clades illa, quam praedixi, secuta est e vestigio, jussu Willielmi regis inflicta. Et tunc quidem omnis nobilitas popularis emarcuit falce belli demessa. Nam jam olim tempore Danorum monasteria per totam provinciam vice siderum micantia pessum ierant. Stant adhuc semiruti parietes, qui sint non delectationi oculo, sed tristitiae monumento. Ibi fuit olim apud Wiremuth monasterium, Bedae et multorum [Col.1576A] litteratorum virorum nobile gymnasium. Ibi Streneshalh sanctarum virginum choro, beatorum antistitum, et egregiorum regum mausoleis insigne, quod nunc Witebi dictum, semisopitos cineres in vitam quorumdam industria satagente suscitat: inventaque sunt noviter, et in eminentiam elata sanctorum corpora Trumwini episcopi, Oswii regis, et Elfledae filiae ejus, quae eidem monasterio post Hildam praefuit, nec non et illius monachi, quem divino munere scientiam cantus accepisse Beda refert. Cujus non fuisse apud Deum populare meritum, miracula modo multa, ut ferunt, superne demissa praetendunt indicium, unde necessario illius provinciae monasteria non evolvo, quod vetusta omnino diruta, vel si nova, adhuc ignota quamvis vis hoc opere [Col.1576B] non omnia per Angliam enumeranda susceperim, nisi quae sint pro indigenarum sanctorum corporibus majoris famae, altioris gloriae. Huc accedit, quod quaedam nostrae notitiae occulit memoriae vetustas, quaedam constructionis novitas: ista provinciae longinquitas, illa sanctorum in eis requiescentium pro miraculorum raritate obscuritas; quibus omnibus etsi ex necessitate styli nostri deest officium parum tamen nostrum suspirabunt silentium, cum fuerint olim vel Dei voluntate vel sua industria propalata. Interea dum diversamur in hac provincia, successit animo episcoporum Haugustaldensium, et ad Candidam Casam, quod Anglice Witerne dicitur, non reticere nomina, quia enim quondam [Col.1576C] archiepiscopatui Eboracensi subjecti, ad tempus non excurrerunt nostrum, recte in referendo proprium non occupant locum, furtim ergo se archiepiscopis immisceant, ut eorum conturbernio sociati commemoratione non careant. Haugustaldehem vocatur locus quinquaginta ab Eboraco milliaribus disparatus, fisco regio famulabatur, quando eum beatae memoriae Wilfridus a beatissima Etheldritha regina pro aliis possessionibus commutavit. Ibi aedificia minaci altitudine murorum erecta, et diversis anfractibus per cochleas circumducta, mirabile quantum expolivit, arbitratu quidem multa proprio, sed et coementariorum, quos ex Roma spes munificentiae attraxerat, magisterio. Ferebaturque tunc in populo celebre, scriptisque etiam est inditum, [Col.1576D] nusquam citra Alpes tale esse aedificium: nunc qui Roma veniunt idem allegant, ut, qui Haugustaldensem fabricam vident, ambitionem Romanam se imaginari jurent; adeo tot temporum et bellorum injuriae venustatem aedificiis non tulere.Primus ibi fuit Wilfridus episcopus, quo violenter ejecto, subrogati sunt, Eata, Tumbert, Joannes.At vero, Wilfrido reverso, et post receptionem sedis defuncto successit Acca, vir in primis industrius et sanctus. Utrarumque rerum astipulator est idoneus Beda, cujus instinctu et favore multa, ut notum est, elaboravit volumina: verumtamen non prosperiore fortuna usum, quam magistrum ex chronicis accepi, pulsumque post obitum Bedae triennio a sede sua, incertum an regressum.[Col.1577A] Accae Fredebert. Ei Tilbert. Ipsi quoque Ethelbreth successit, ad hunc et congregationem ejus est epistola Alcuini, in qua inter caetera dicit: O nobilissima progenies sanctorum Patrum, illorum honoris, venerabilisque vitae successores, et pulcherrimorum habitatores locorum, vestrorum sequimini vestigia Patrum, ut de his pulcherrimis habitationibus ad horum, qui nos genuerunt, aeternae beatitudinis consortium pervenire [Col.1578A] mereamini. Post Ethelbrethum tres tantum episcopi Haugustaldenses fuere: Herdred, Eambertus, Thiffriddid. Exercitus enim Danorum, qui jam tempore Alcuini metuebatur, ut alias diximus et dicemus, veniens, habitatoribus exstinctis vel effugatis, habitaculorum tecta succendit, et secreta coelo exposuit. Nunc est Haugustaldem villa archiepiscopi Eboracensis.DE EPISCOPIS CANDIDAE CASAE. [Col.1577] [Col.1577A] Candida Casa vocatur locus in extremis Angliae juxta Scotiam finibus, ubi beatus confessor Nima requiescit, natione Britto, qui primus ibidem Christi praedicationem evangelizavit. Nomen loco ex opere [Col.1577B] inditum, quod ecclesiam ibi ex lapide polito Britonibus miraculum fecerit. Sanctum hunc Nimam praeclarum virtutibus experta est antiquitas. Scribit Alcuinus in epistola ad fratres ejusdem loci dicens: «Deprecor vestrae pietatis unanimitatem ut nostri nominis habeatis memoriam in ecclesia sanctissimi Patris vestri Nimae episcopi, qui multis claruit virtutibus, sicut mihi nuper delatum est per carmina metricae artis, quae nobis per fideles nostros discipulos Eboracensis ecclesiae scholasticos directa sunt, in quibus et facientis cognovi eruditionem, et facientis miracula sanctitatem.»Ibi sub extremo Bedae tempore primus factus est episcopus Pethelmus, qui multo ante tempore [Col.1577C] Westsaxonia commoratus sanctissimi Aldelmi discipulatui interesse meruerat: eum subsecuti sunt. Frethewald, Pecwine, Ethelbrith, Bealdulf, nec praeterea plures alicubi reperio, quod cito defecerit episcopatus, qui extrema Anglorum in ora est, et Scottorum vel Pictorum depopulationi opportuna. His igitur, quae praetermittere consilium non erat, decursis, ad Eboracum regredietur oratio.Anno ab Incarnatione Domini 1070, Thomas canonicus Bajocensis a Willielmo rege archiepiscopus Eboraco datus est, permansitque in honore XXX annis omni vita integer, et cui nihil vel in gestis, vel in dictis succenseri debeat, nisi quod primo archiepiscopatus tempore in causa primatus Cantuariensis magis errore quam pertinacia certavit; cujus [Col.1577D] rei exitum primus liber Gestorum pontificalium absolvit. Elegantia personatus spectabilis desiderio videntibus erat juvenis, vigore et aequalitate membrorum commodus; senex, vivido faciei rubore et capillis cygneus. Liberalitate sua successores suos contristavit, ut qui multam episcopalium terrarum partem in clericorum usum nimie, ut dicunt, prodigus distraxerit, clerum sufficientem opibus et litteris adunavit, ecclesiam a fundamentis inchoatam consummavit, coelibatum ejus nunquam sinister rumor aspersit; philosophus antiquis scientia comparandus, nec elatus sermone, et vultu comis, moribus dulcis. Nec cantu, nec voce minor, multa ecclesiastica composuit carmina. Si quis in auditu [Col.1578A] ejus arte joculatoria aliquid vocale sonaret, statim illud in divinas laudes effigiabat; illud apud clericos quam maxime agere, ut masculam in ecclesia musicam haberent, nec quidquam, effeminate diffungentes, [Col.1578B] tenero, ut Persius ait: . . . . .Supplantarent verba palato.Aevo igitur et honore saeculi et gratia Dei abunde plenus obiit anno primo Henrici, in Novembri, cum eum antea in Augusto ad regem coronasset, propter absentiam Cantuariensis archiepiscopi.Nec mora Girardus nepos Walchelmi episcopi Wintoniensis, qui erat episcopus Herefordensis, electus est, et introductus in archiepiscopum, qui dum cunctatur subjici primati Cantuariensi, has ei litteras misit Paschalis papa.«PASCHALIS papa, servus servorum Dei; venerabili fratri Eboracensi archiepiscopo, GIRARDO salutem, et apostolicam benedictionem.[Col.1578C] «Quanquam prave contra nos, imo contra matrem tuam sanctam Romanam Ecclesiam te non ignoremus egisse, praesentibus tamen tibi litteris mandamus, ut professionem venerabili fratri nostro Anselmo Cantuariensi archiepiscopo facere non negligas. Audivimus enim Thomam quondam praedecessorem tuum ex hac eadem re contentionem movisse et cum in praesentia domini Alexandri papae secundi ventilata esset, ex praecepto ejus definitione habita, post varias disquisitiones Lanfranco praedecessori suo et successoribus suis eamdem professionem fecisse. Unde et nos, quod tunc temporis definitum est, volumus, auctore Deo, firmum illibatumque servari.»Hanc epistolam directam sibi Girardus non legit, [Col.1578D] quia necesse non fuit. Praevenerat ipse jussum apostolicum, et hortatu regis Anselmo in manum dederat servaturum se ipsi eamdem professionem in archiepiscopatu Eboracensi, quam fecerat in episcopatu Herefordensi. Nequitia, qua eum papa notat, haec fuit, quod a Roma cum pallio regressus, mendacio suo sedem apostolicam infecit dicens regi, quod si se in aliis ecclesiastice ageret, investituras ecclesiarum fieri aequanimiter papa toleraret. Litterarum non nescius, in eloquentia diffusus; decessit insperate, morbo quidem sed levi antea tactus. Nam cum aliquantulum aeger in quodam viridario domni suae vicino cubitaret, ut salubriore aura, quam suave halantes herbarum flores animarent, [Col.1579A] foris frueretur, jussit ut astantes domum secederent, corporis curae interim provisuri. Abierunt illi, et post epulas reversi, fleverunt dominum exanimem. Utinam haec rumor finxerit, nec homo pontificalis gratiae sic obierit: certe canonici Eboracenses, ne in ecclesia sepeliretur pertinacissime restitere, vix ignobilem cespitem cadaveri pro foribus injici passi.Quamvis post aliquot annos Thomas successor ejus indignitatem facti leniens, in ecclesia ipsum juxta praedecessores suos eminentissime tumulaverit. Is filius Samsonis Wigorniensis episcopi; dum in archiepiscopatum electus ad consecrationem suam suscipiendam pro more Cantuariam venire invitaretur ab Anselmo, primo benigne respondit, grates se [Col.1579B] quod vocaretur agere, sed inducias petere ad tam magnum apparatum immodico sumptu opus esse, secundo accitus, vi se et rationibus suorum clericorum teneri renuntiavit. Tertio etiam per episcopos Londoniensem et Roffensem conventus, omnino negavit. Quare Anselmus cum de consilio Thomae Paschalem papam certum fecisset, et defectus ipse corporis viribus coeleste iter acceleraret, scripsit Thomae epistolam, quam et episcopis omnibus Angliae singulam singulis cum suo sigillo misit, ut scirent qualiter erga Thomam agere deberent.«ANSELMUS minister Ecclesiae Cantuariensis THOMAE electo archiepiscopo Eboracensi.«Tibi Thoma in conspectu Dei omnipotentis ego Anselmus archiepiscopus Cantuariae et totius Britanniae [Col.1579C] primas loquor, loquens ex parte ipsius Dei; sacerdotale officium quod meo jussu in parochia mea per suffraganeum meum suscepisti, tibi interdico, atque praecipio ne te de aliqua cura pastorali ullo modo praesumas intromittere, donec a rebellione quam contra Ecclesiam Cantuariensem incepisti, discedas, et ei subjectionem, quam antecessores tui, Thomas videlicet, et Girardus archiepiscopi ex antiqua antecessorum consuetudine professi sunt, profitearis. Quod si in his quae coepisti, magis perseverare quam ab iis desistere delegeris, omnibus episcopis totius Britanniae sub perpetuo anathemate interdico, ne tibi ullus eorum manus ad promotionem pontificatus imponat, vel si ab externis ordinatus [Col.1579D] fueris, ne pro episcopo iidem in aliqua Christiana communione te suscipiant. Tibique Thoma, sub eodem anathemate, ex parte interdico Dei, ut nunquam benedictionem episcopatus Eboracensis suscipias, nisi prius professionem quam antecessores tui videlicet Thomas et Girardus Ecclesiae Cantuariensi fecerunt, facias. Si episcopatum Eboracensem ex toto dimiseris, concedo ut officio sacerdotali, quod jam suscepisti, utaris.»Erat enim rex Northmanniae, qui cum in regnum rediisset, ventilare causam coepit. Lecta est ante eum epistola prohibitionis Anselmi, et ab episcopis omnibus suscepta et approbata; quamvis susceptionem ejus ad regalis potentiae contemptum retorquere comes de Mellento visus esset. Tantus autem [Col.1580A] episcoporum fuit consensus, non refragante et patre Thomae Wigorniensi antistite, ut mallent omni honore spoliari quam praecepta patris sui Anselmi transgredi, confirmavit religionem illorum principalis assensus, cum subjecit: «Quidquid aliorum sententia ferat, ego Patris Anselmi excommunicationi nec ad horam subjacere aliquatenus volo. Itaque quia praeter epistolam Anselmi sunt privilegia sedis apostolicae, sunt definitiones ante patrem meum et matrem cum consilio totius regni statutae, quibus auctoritas Cantuariensis Ecclesiae nititur: eligat Thomas aut subjectionem Ecclesiae Cantuariensi facere episcopatui vale facere.» Cessit ille non rationi, sed potentiae, factaque professione subjectionis suae Cantuariensi Ecclesiae, suscepit a [Col.1580B] ministro Richardo scilicet Londoniensi episcopo, quod detrectaverat suscipere a magistro. De facilitate ergo credulitatis in clericos sero doluit, exulceratam quantum vixit deferens conscientiam, quod benedictione Anselmi fuerat privatus. Erat tunc temporis in Anglia Odolricus quidam cardinalis, qui pallium Eboracensis ecclesiae attulerat per Anselmi consilium dandum. Sed cum eum jam obiisse inveniebat, haerebat animo incertus quid faceret. Sedata ergo omni per potestatem regis controversia, decretum est, ut Eboracum ab eodem cardinali deportaretur pallium. Factum est, et redimitus Thomas pallio in archiepiscopum enituit, expers (ut credebatur) ab adolescentia feminarum, sed et obscenitatum omnium, dapsilis exemplo sui ad omnes, [Col.1580C] praedicandae pietatis et favoris in clericos. Decessit juvenis vix XIV annis functus gradu.Successit Thurstanus praedicandae constantiae clericus. Qui cum post aliquot annos acceptae electionis professionem Radulfo archiepiscopo Cantuariae facere nollet, volente rege ultro archiepiscopatu cessit. Sed clericorum suorum monitu postea Romam profectus hanc epistolam meruerat.«PASCHALIS episcopus servus servorum Dei HENRICO illustri regi Anglorum, salutem et apostolicam benedictionem.«Nos, auctore Deo, de probitate tua non tantum bona, sed meliora confidimus. Idcirco monemus excellentiam tuam, ut divinae gratiae memor semper [Col.1580D] existas, qui tibi et regni pacem et justitiae notitiam tribuit. Honorem igitur Dei et Ecclesiarum ejus in regno tuo diligenter observa, et justitiam efficaciter exsequere; quia per honorem Dei tuus profecto augebitur. Audivimus electum Eboracensem virum sapientem et strenuum sine judicio ab Eboracensi ecclesia sequestratum, quod nimirum divinae justitiae et sanctorum Patrum tinstitutionibus adversatur. Nos quidem neque Cantuariensem Ecclesiam minui, neque Eboracensem volumus praejudicium pati, sed eam constitutionem, quae a beato Gregorio Anglicae gentis apostolo inter easdem ecclesias constituta est, firmam censemus illibatamque servari. Idem ergo electus, ut justitia exigit, ad suam ecclesiam omnimodis revocetur. Si quid autem quaestionis [Col.1581A] inter easdem ecclesias nascitur, praesentibus utrisque partibus in nostra praesentia pertractetur.»Hac epistola fretus Turstanus, sedem suam repetiit libens. Augebatur in dies dissidium inter eum et Radulphum archiepiscopum, quia Radulphus nullis delinimentis, nullis minis adduci potuerat ut ei manus imponeret, nisi professionem faceret, nec Turstanus id se facturum pro capitis periculo pollicebatur. Successori ergo Paschalis papae Gelasio citra montes venienti ambo statuerunt occurrere, causarum suarum patrocinio adfuturi. Sed mors apostolica non diu prolongata tardavit eorum impetum, donec Calixtus, qui ei successerat, Rhemis ad celebrandum venit concilium. Eo Turstanus [Col.1581B] impiger contendit, pollicitus regi nihil se contra decus Ecclesiae Cantuariensis moliturum. Quod mox ut opportunum vidit, oblitus effregit; ab apostolico contra omnes consuetudines majorum benedictionem episcopalem suscepit. Praecesserat sane Turstanum ad papam legatus regis, idemque frater Radulfi Sefredus, postea Cicestrensis episcopus, denuntiaturus papae, ne ullo modo Turstanum, aut ipse sacraret, aut ab aliquo, nisi a pontifice Cantuariorum secundum antiquum morem sacrari permitteret. Et si contra hoc ipse apostolatus sui jure niti vellet, certus existeret quia nec pro amissione coronae suae propositum suum in hac causa mutaret. His respondit apostolicus: «Ne putet rex me de quo agit negotio aliter acturum, quam ipse velit. [Col.1581C] Neque enim voluntas mea unquam me tulit, ut Cantuariensis Ecclesiae dignitatem, cui tot praeclari [Col.1582A] Patres (ut pene toti mundo notissimum est,) praesederunt, quoquo modo humiliem.» His blanditiis persuasus legatus reditum maturavit. Post cujus discessum apostolicus Romanorum jussis obnoxius, qui in amicitiam Turstani transierant, eum sacravit palam illud interdicente Joanne archidiacono Cantuariensi, responditque ei apostolicus: Nullam injustitiam Ecclesiae Cantuariensi volumus facere, sed salva justitia et dignitate illius, quod proposuimus, exsequamur. Frivolum id audientes judicaverunt, cum dissideret factum a dicto. Hoc audito, rex Turstano interdixit omnem dominationis suae terram. Quam severitatem nec tunc voluit diminuere, cum eum apud Gisortium praesens appellasset apostolicus, asserens se de fide, qua se rex [Col.1582B] obligatum esse dicebat, eum auctoritate beati Petri soluturum. Quod cum frustra fuisset, tunc quidem rex impacatus remansit. Sed sequenti anno, cum jam praefatus papa in sede apostolatus corroboratus liberius, quae vellet, disponeret, misit epistolam qua videbatur, ut aut Turstanus episcopatu suo potiretur, aut rex anathemate, et pontifex Cantuariensis suspensione sacerdotalis officii plecteretur. Hic metus coegit regem coeptis desistere: receptus est Turstanus in sede. Ita ille quamvis Radulphus et successor ejus Willielmus multa conarentur, multa effunderent, omnes eorum allegationes instantia sua dissolvit, et irritas fecit. Obiit sanctissime post exactum quadriennium mortis Henrici regis abrenuntians prius episcopatui, et monachus factus [Col.1582C] apud Pontem Fractum cellam Cluniaci.DE EPISCOPIS LINDISFARNENSIBUS ET DUNELMENSIBUS. [Col.1581] [Col.1581C] Ex omnibus, qui quondam in Northanhimbria episcopatibus positi, principatum Eboracensem suspiciebant, solus ille, qui apud Lindisfarne fuit, remansit. Lindisfarne est insula exigua, quae nunc a provincialibus Halieland vocatur, quam sanctissimus Aidanus appetitor silentii et sanctae paupertatatis in sedem episcopatus, spreta illa Eboracensis frequentiae pompa, elegit. Viri tenuitatem et modestiam secuti sunt successores ejus, Finanus, Colmannus, Tuda, Eata.Celeberrimus et illibato corpore adhuc pausans eximius Cuthbertus, qui solus hanc gratiam meruit, quod nunquam ejus incorruptio vel in quaestionem venerit[Col.1581D] Edberthus qui pro maximae sanctitatis praerogativa meruit in tumulo sepeliri, quem antecessor suus felicissimae memoriae, XI annis integro consecraverat cadaveri. Eventum cito secuturae mortis et sepulturae praedixit ipse allatis ad se sacratissimis induviis, quae tot annis infossae labem putredinis evaserant. Haec Beda in vita Cuthberti latissime exsequitur.Edfridus, cujus jussu et rogatu idem historiographus, [Col.1582C] felicem Cuthbertum tam oratione rhetorica, quam dulcedine metrica extulit; Ethelwoldus, Cinewlfus, Higebaldus. Hujus tempore depopulati sunt Dani insulam, ut nec sacrosanctis parcerent altaribus, sicut manifestum facit epistola Alcuini ad eumdem in hunc modum:«Beatissimi Patris Cuthberti episcopi in Christo filiis HINGBALDO episcopo et omni congregationi Lindisfarnensis ecclesiae ALCUINUS diaconus salutem.«Vestrae charitatis familiaritas me multum laetificare solebat, sed versa vice vestrae tribulationis calamitas licet absentem multum me contristavit quod pagani contaminaverunt sanctuaria Dei et fuderunt sanguinem sanctorum in circuitu altaris, calcaverunt corpora [Col.1582D] sanctorum in templo quasi sterquilinium in platea. Quae est fiducia Ecclesiis Britanniae, si sanctus Cuthbertus cum tanto sanctorum numero suam non defendit ecclesiam? etc.»Quibus hortatur ne a moribus antecessorum degeneres vestium luxui et gulae intemperiei professionis suae reverentiam decolorent, per transgressionem divinae legis accidisse talia, accessuraque deteriora, si perseverandum in vetitis putaverint. Adjicit etiam in [Col.1583A] epistolae calce: «Cum Dominus noster rex Carolus hostibus per misericordiam Dei subditis domum reverteretur nos, Deo juvante, ad eum venire disponimus, et is quid tunc vel de pueris, qui in captivitatem ducti sunt a paganis, vel de aliis necessitatibus nostris proficere poterimus, diligenter ad affectum producere curabimus.» Item ad Ethelredum regem: «Ecce ecclesia Sancti Cuthberti sacerdotis Dei sanguine aspersa, omnibus spoliata ornamentis, locus cunctis in Britannia venerabilior, paganis gentibus datur ad debellandum. Et ubi primum post discessum sancti Paulini ab Eboraco Christiana religio in Northambrorum [al. Northanimbrorum] gente sumpsit exordium, ibi miseriae et calamitatis coepit initium.» Quapropter, pensato consilio, decretum [Col.1583B] est ut ab insula illa, quae esset maritimorum praedonum hiatibus exposita, corpora sanctorum in continentem transferrentur. Tunc beatum magni Cuthberti corpus, cum quidam religioso, ut putabant, furto Hiberniam transvehere ambirent, perdiderunt fructum operae, dum aut multis diebus ventum operirentur in littore, aut flatu aliquantum concitatiore in altum provecti, statim repellerentur. Quocirca cum honore debito sacrum corpus apud Bulbeford, [al. Bubedford], incertum an episcopatus sedem deposuere juxta amnem Twyda. Jacuit ibi multis annis usque ad adventum Ethelredi regis. Nec tamen interim in adjutorio provincialium feriabatur, sed per totam Angliam vagabatur miraculis; quorum unum si retulero, non abs re, ut aestimo, fecero, eo insignius quo illud in clarissima persona ostensum totius Angliae libertatem reduxit, servitutem exuit. Erat rex Elfredus barbarorum infestatione ad hoc redactus inopiae, ut in insula quadam parvissima, quae vocatur Adeligei, lateret inglorius. Dixi superius de hac insula in Gestis pontificum Wellensium. Ibi ergo quadam die cum domi soporatus jaceret, dolor enim animi somnum impetraverat, sociis per oram fluminis dispersis, ecce beatus Cuthbertus dormientem alloquitur: «Ego sum Cuthbertus, Lindisfarnensis quondam antistes. Misit me Deus, ut prospera tibi annuntiem. Quia enim Anglia jamdudum peccatorum poenas enormiter luit, modo tandem indigenarum sanctorum meritis super eam misericordiae suae oculo respexit. Tu quoque tam miserabiliter regno extorris, gloriose post paucum tempus in solio reponeris. Atque adeo signum eximium tibi dabo: venient hodie piscatores tui magnam vim grandium piscium corbibus evehentes. Quod eo erit mirabilius, quia his diebus, gelante aqua, stagnum asperatum nihil tale sperari permittet. Super haec gelido rore stillans aer omnium piscantium artem eludit. Verum tu fortunae secundae vere compos regaliter feceris, si adjutorem tuum Deum et me ejus nuntium competenti devotione demerueris.» Haec dicens sanctus regem soporatum sollicitudinibus exuit, matremque prope cubantem ejusdem nuntii laetitia confortavit. Experrecti ambo, unum et idem se somniasse frequenti recursu verborum iterabant, [Col.1584A] cum piscatores ingressi copia innumerabili piscium fidem somnio fecere. Nec multo post ille regnum et regni gloriam suscepit, ut latius in Gestis diximus. Hingebaldo hi successere: Egberth, Erdulf, Cutheard, Milred, Witred, Sexhelm, Aldredus, Alsius, Aldum, Eadmund, qui quantumvis mirabili casu in episcopum creatus est. Electio enim olim praesulum et abbatum tempore Anglorum penes clericos et monachos erat. Monachi ad corpus sancti Cuthberti non serviebant, quamvis episcopi consuetudinaliter monachi essent, ad exemplum sanctissimi Patris, qui monachus clericis praefuerat. Defuncto ergo Aldulmo antistite, clerici consederant de rectoris futuri electione consultantes, nec, ut fit in talibus, quidquam certi pro schismate partium definientes. [Col.1584B] Tum Eadmundus, quem nullus accersendum putaverat, cunctantibus superveniens, consuetaque usus facetia: «Me, inquit, accipite, et episcopum facite.» Illi omnes quasi divinitus accensis spiritibus rapuerunt ex ore ejus verbum, quasi divinum miraculum, stupentemque et dicti poenitentem, utpote qui mallet lusum pilae quam usum cuculli, monachum fecerunt, et regi Egelredo [al. Ethelredo], qui tunc regnabat, in episcopum sibi postulaverunt. Omine felici fuit haec facta prolusio, ut commemorant indigenae loci: regis enim serenitas, quod petebatur, annuit, et propria divinitas, quod sperabatur, implevit. Sub eo enim praesule multum in modum Ecclesiae promovit prosperitas. Corpus sanctum delatum Dunelmum, basilica ibidem a fundamentis consummata, multa praeterea, quae nullo unquam apud cives aevo fallax consumet oblivio. Dunelmum est collis, ab una vallis planitie paulatim et molli clivo turgescens in tumulum, et licet situ edito et praerupto rupium omnem aditum excludat hostium, tamen ibi moderni collibus imposuerunt castellum. Ad radices pedis castelli defluit amnis piscosus, et ut pleraque et omnia pene Northambriae flumina. Ita enim Isicius in partibus Occidentalibus et aquilonalibus Angliae superfluit, ut rustici projectis piscibus sues pascant.Post Eadmundum fuerunt: Edred, Egelwinus, Egelricus, quorum ultimus sub rege Willielmo rebellionis accusatus, quod turbasset pacem regiam piraticam adorsus, perpetuo exsilio Westmonasterium deportatus est. Ibi quantum vixit voluntaria inedia et lacrymarum affluentia praeteritos reatus attenuans et diluens, sanctitatis opinionem apud homines concepit. Denique ab iis qui eum viderunt, posteris memoriam tradentibus, hodieque tumulus ejus nec votis nec frequentia petitorum caret.Superpositus est adhuc viventi Walkerus, qui esset dux pariter provinciae et episcopus, frenaretque rebellionem gentis gladio, et reformaret mores eloquio. Qui dum id exsequeretur sedulo, indigne peremptus occasionem dedit regi ut provinciae illius provincias [al. reliquias], quae aliquantulum respiraverant, funditus exterminaret. Causa caedis haec fuit: praefecerat episcopus, rebus forensibus Gilebertum [Col.1585A] cognatum, interioribus Leobinum clericum, ambo in rebus commissis strenuos, sed effrenes. Tolerabat episcopus eorum immodestiam gratia strenuitatis inductus, et quia eos elevarat, cumulum benignitatis augebat. «Indulget enim natura sibi, placidoque favore assentatur suis ipsa muneribus.» Is Leobinus Liulfum beatissimi Cuthberti ministrum adeo dilectum, ut ipse sanctus coram vigilanti assistens placita imperaret, hunc, inquam, Leobinus per Gilebertum obtruncari fecit, livore ictus quod amplioris amicitiae locum apud pontificem pro scientia et aequitate judiciorum haberet. Perculsus nuntio Walkerus parentelae furenti defuncti legalis placiti judicium obtulit, protestatus Leobinum suae suorumque necis auctorem, ubi [Col.1585B] ventum ad placitum, nullis effera gens rationibus emolliri potuit, quin in episcopum referret culpam, quod ambo homicidas post necem Liulfi in curia ejus familiariter diversatos vidissent. Surrectum ergo in clamores et iras, et Gilebertus de ecclesia, in qua cum episcopo assederat, ultro egrediens, ut suo periculo vitam domini mercaretur, impie occisus est. Praesul etiam pro januis praetentum ramum praeferens neci datus, fomesque mali Leobinus semiustulatus; quod nisi cremata ecclesia exire nolebat exsiliens mille lanceis exceptus est. Praedictum id ab Edgitha regina relicta regis Edwardi. Quae cum vidisset Walkerium Wintoniae ad consecrandum duci, cesarie lacteolum, vultu roseum, [Col.1585C] statura praegrandem, pulchrum, ait: «Hic martyrem habemus,» conjectura videlicet immoderatae gentis ad praesagiendum inducta. Hunc exitum vitae tulit Walkerius, vir neque immodestus neque illitteratus. qui canonicos monachili servitio assuetos, quod semper monachum habuissent episcopum, ad usum clericorum redegit.Successit ei Willielmus ex abbate Sancti Karilefi, qui monachos Dunelmo posuit; potens in saeculo et oris volubilitate promptus, maximus [al. maxime vel maximo] sub Willielmo rege juniore: quapropter et amicorum cohorti additus, et Angliae praelatus, non permansit in gratia. Quippe nullis principis dictis vel factis contra eum existentibus, ab amicitia descivit, in perfidia Odonis Bajocencis et caeterorum se [Col.1585D] immiscens. Quapropter, victis partibus, ab Anglia fugatus post duos annos indulgentia principis rediit. Episcopatu ergo resumpto sedulo agebat, ut in antitiquum resumeretur amorem, spectatoque regis ingenio quocunque ille vergendum putasset, et ipse vergere, unde factum est ut in turbine, qui inter Anselmum et Willielmum surrexit maximas contra archiepiscopum turbas iste signifer exitaret, sperans, ut aiunt, vel alliciendam regis gratiam vel se pro Anselmo fore archiepiscopum; sed enim ubique excidit. Nam non multo post orto inter ipsum et regem dissidio aegritudinem apud Glocestriam incurrit, ibi tunc erat curia, et jussus est episcopus exhiberi, ut causam suam defensaret. Cui cum responsum esset infirmitate detineri, quo minus veniret, [Col.1586A] per vultum de Luca fingit se, inquit. Enimvero ille vera valetudine correptus morti appropinquabat. Cumque considentes episcopi indicassent ut in ecclesia Dunelmi, quam ipse magnifice inchoaverat, sepeliretur, resumptis viribus haec verba spiravit: «Non placeat Deo, ut pro mutetur vel minuatur domini mei sancti Cuthberti reverentia, pro cujus honore nullus unquam antecessorum meorum in ecclesia humatus est; sed in capitulo me ponite.» Defunctus ergo Dunelmumque delatus pulchrum suae industriae monumentum apud monachos habet, quod et eos congregaverit, et tam libris quam caeteris ornamentis ecclesiam decoraverit, quin et priorem loci hoc insigni extulerit, ut in toto episcopatu decanus et vicedominus esset.[Col.1586B] Quod cum Turgotus ab eo prior constitutus severius exsequeretur, ita Ranulphum sucessorem Willielmi exacerbavit, ut eo ad episcopatum Sancti Andreae in Scottia translato nullum alium priorem ponendum putaret. Is est Ranulphus quondam regis Willielmi capellanus, ex quo ambiguum genere, lingua et calliditate provectus ad summum, et totius regni procurator effectus. Iste si quando edictum regium processisset, ut nominatum tributum Anglia penderet, duplum adjiciebat, subinde ridente rege ac dicente, solum esse hominem, qui sciret sic agitare ingenium, nec aliorum curaret odium, dummodo complaceret dominum. Quibus artibus fretus episcopatum Dunelmensem meruit. Venit ergo Dunelmum et primum quidem tumidius se agebat sanctum [Col.1586C] verens offendere, qui fertur peccantium severus in primis correptor esse. Sed uno et altero delicto commisso nec vindicato, eo processit, ut reunsi quando ad ecclesiam sancti confugeret abstrahere non dubitaret, ausus scelus omnibus retro annis inauditum. In aedificiis autem monachorum novis et translatione beatissimi Cuthberthi nonnullam gloriam nomini suo commeritus est. Extulit ergo ejus famam sacri corporis elatio, quod e mausoleo levatum, cunctis volentibus, fecit conspicuum. Tractavit illud ausu felici Radulphus tunc Sagiensis abbas, postea archiepiscopus Cantuariensis, et propalam illibatum protulit, quod quibusdam venisset in dubium, utrum olim vulgatum adhuc de integritate [Col.1586D] compaginis miraculum duraret, vestes quoque omnes recenti splendore nitentes, calix super pectus ejus, cujus superior pars aurea, inferior, onychina esset, facies tam stricte obvoluta sudario, ut nullo abbatis nisu dissociari posset, caput Oswaldi regis, et martyris inter brachia ejus inventum, ossa sanctorum Bedae et Celwulfi, qui apud Lindisfarnum monachus et sanctus, in singulis saccis lineis reperta. Erat spectaculum ingens in coemeterio sereno aere, nulla pendente nubium crassitudine, monachis omnibus solemnibus indutis vestibus, longa pompa euntium et redeuntium magnaque constipatio se ingerentium, dum semel visum juvat iterumque iterumque, [al. iterum] videre. Visum ergo ut sancto putatur indignum, quod ita esset expositus ad spectaculum, [Col.1587A] pluviaque ingens inopinate oborta omnes intra ecclesiam coegit. Nec caruit miraculo, quod monachorum vestes tanta inundante procella non solum illaesae, sed nec etiam madefactae. Macte virtute, praesul sanctissime, praeclarum omnino miraculum et tuae sanctitati congruum; qui etiam non multis ante diebus aliud exhibueras. Ad translationem corporis parata erant omnia in nova ecclesia: chorus monachorum, altare, sepulcrum, exspectabatur tantum ut materia lignorum, quae recentem presbyterii testudinem sustinebat, leviter deponeretur. Sed non passus es beatissime, sanctum tuorum desiderium [Col.1588A] prolongari, et omnia nocte intempesta subruisti. Quis enim alius tanti facti auctor? Accurrit prior sono excitus, altari et pavimento timens, de lignis cura minor; sed non solum illa de quibus metuebatur, sed et ligna ita servaveras integra, ut fuerant apposita. Merito a monachis tuis timeris, ut nullus rebellionis contra priorem vel in se gravis criminis conscius, pernoctare audeat delicti sine confessione reus. Quapropter te supplex ero, ut mei in bono meminisse digneris, qui ubi se occasio dedit laudem tui quanquam exilem praetermittere nolui, Domine sancte et merito dilecte Pater.PROLOGUS LIBRI QUARTI. [Col.1587] [Col.1587B] Inaequales dicto libros, quia non aeque affluit nobis ubique dicendorum copia. Et promptum quidem habeo velle sanctos patriae meae laudare, sed destituit conantem scire et posse. Nam nec omnes sanctos valeo scire, vel quos remotissime a nobis disparant plagae, vel quorum nullae propter scriptorum desidiam exstarent, quas viderimus, vitae: nec illos, quos mihi divinitatis munus donavit et vicinia terrarum et scientia litterarum aliquantulum nosse, potest sterile ingenium et exile eloquium dignis informare laudum titulis, aequiparare victoriarum triumphis; sed rursum hoc meditanti fides occurrens, dubietatis nebulas disjicit, securitatem inducit: cum sciam solam hominis bonam voluntatem, si forte fortuna aemula effectum invideat, aeternae mercedi [Col.1588B] sufficere. Mentior si non angeli nonae voluntatis pacem annuntiaverint. Militet ergo sanctis, si aliud in me non est, pronae devotio mentis, serviat ei si potest lingua dicentis, quem saepe hactenus servatum, nuper praeclaro miraculo, nuper insigni exemerunt periculo. Juxta ergo incoeptum iter circumibo in hoc quarto libro pontificatus Merciorum, sicut quarto ordine pervagatus sum olim eorum imperium, id fuit semper pro tempore amplissimum, ideoque in plures episcopatus divisum, animositate praesertim regis Offae, qui in Licefeld archiepiscopatum constituit, non auctoritate, sed in cunctae religionis medulla ductus. Hinc igitur propositum exsecuturo cursum tale se offert dicendi auspicium.LIBER QUARTUS DE EPISCOPIS WIGORNENSIBUS [Col.1587] [Col.1587C] Provincia Merciorum quinque nabet modo episcopatus, olim forsitan plures. Et apud Wigorniam quidem hi fuerunt episcopi:Bosel, Osteor, Edwinus, Wilfrid, Milred, Weremund, Tilher, Ethelred, Denebertus, Herebertus, Alwinus, Henferdth, Ecelin [al. Ethelin], Wilfert, Kinewold, Dunstan, Oswald, Aldulf, Wlstanus. Isti tres fuerunt archiepiscopi: Lessius, Bribegus [al. Britegus], Livinigus, Alred. Wlstanus in sanctitate nostro saeculo nominatissimus, de quo si se amplior porrexerit sermo, nullum, quaeso, taedeat. Wlstanus a puero educatus honeste, inter disciplinatos viros et litterarum curam quanta tunc in Anglia erat, adolevit. Cum vero id aetatis esset, presbyteratum accepit, nec a gradu morum vitiis degeneraverit. Non enim, ut tunc et nunc quidam missa cursim mane [Col.1588C] cantata, tota die post hoc gulae vel quaestibus inhiabat, sed morosiore cura debitum consummans officium, orationes quotidianas et diuturnas adjiciebat, oblationibus fidelium contentus. His vitam tolerabat. Pudoris singularis salvum signaculum post virginitatis vitam coelo exhibuit. Ita adhuc constitutus in saeculo major quolibet aestimabatur monacho, superflui potus expers, esui carnium indulgebat: quas tamen statim, ut potuit, occasionem rapiens, sprevit: causa fuerat, quia die certa ad quoddam placitum exire deberet, necessitas rei omni excusationi repudium indixerat. Visum est tamen ut ante missam cantatam inediae consuleret; veceleratur a clientibus, ne impransus abiret dominus, apponitur auca igni. Astitit altari presbyter et devotione qua solet agit, cum inter secreta missae, quia erat ecclesia [Col.1589A] domui vicina, nidor adustae carnis nares ejus opplevit. Odor mentem advocavit, ut et voluptatis illecebra caperetur, continuoque reducto animo culpam agnoscens, luctabatur valide ut cogitationem alias averteret; sed cum id frustra esset, iratus sibi juramentum ad sacramenta quae tangebat, fecit, nullo se amplius pacto id genus cibi comesturum. Cantata ergo missa, cibo vacuus ad negotium discessit, quod jam tardior hora urgeret causatus, occasio illa effecit, ut arduum penitus secutus exemplum, omni in perpetuum carne et etiam unctiori cibo temperaret, non tamen comedentes rigido suspendens supercilio, nullo se affirmabat, eorum ciborum teneri desiderio, si qua tamen esset caro delectabilis, opinari se, quod alaudae majorem vescentibus darent [Col.1589B] voluptatem.Crescente autem devotione propositi apud Wigorniam monachus factus per omnia officia ad prioratum ascendit. In quo, dum sublimi laude virtutum refulget, tentationem diaboli bonis ejus (credo) invidentis expertus est. Qui cum quadam nocte ante altare orantem, ut luctaretur secum est aggressus. Fortior ille metu provocantem adorsus diris brachiorum nodis elisit, idem secundo et tertio fecit, nisi quod tertia vice suspiriosus, extis incalescentibus illum pulsu se defecisse pene significavit; sed adfuit clemens divinitas, quae monstrum insaniens abegit. Quo in auras evanescente, intellexit Wlstanus diabolum esse, cum ante putasset servientem quemdam fuisse, cujus ille formam induerat. [Col.1589C] Cujus rei non fallax dabatur indicium, quod quocunque eventu servientem illum videret, statim tremore membra pererrante totus expallesceret. Caetera omni timore vacuus, ut affirmaret se nescire quid esset terror; qui nunquam pro fractura pontis equo descenderit, qui in summitate fabricarum per angustissimos axes securus incesserit, ut de ipso merito dicatur: «Justus ut leo confidit.» Interea, quam superius dixi, causa exorta est, qua Roma veniens Alredus archiepiscopus consecutis e vestigio cardinalibus Wigorniensi civitati episcopum urgeretur consecrare. Ille consilio deducto in medium cavensque rebus suis in posterum Wlstanum elegit, inefficacem scilicet ratus, cujus simplicitate et sanctimonia rapinas umbraret suas, rapturus de rebus [Col.1589D] episcopatus, quod liberet. Cardinalium ergo favore Wlstanus approbatus, et examinatus severitate, divinum munus suscepit, pulchroque et venerabili praesagio prognosticon obvenit: Ecce vere Israelita, in quo dolus non est! Nihil prorsus verius, nec enim bonum in eo simulatae sanctitatis, nec si secus quid, callidae fraudulentiae fuit. Sed nec Aldredus ita segnem (ut putabat) persensit. Siquidem majorem partem rerum, quas indebite detinebat, blanditiis ab eo subripuit, tenuitatem suam illi ex tempore allegans. Ita officium injunctum magis insito virtutum amore quam litteratura fretus fractus exercebat. Quanquam non ita hebes in litteris (ut putabatur) fuerit, qui caetera negotia sciret, praeter fabulas [Col.1590A] poetarum et tortiles syllogismos dialecticorum, quae nec nosset, nec nosse dignaretur. Caeterum probe doctus posse sermonem quamlibet elegantem ex temporaliter facere, auditorum lacrymas, gaudia coeli, et poenas inferni proponendo artifex movere, persuadere dictionem quam vellet, dum quadraret vita doctrinae, nec aliter viveret, quam vivendum doceret. Ideoque suggerebat ei Deus eloquium, quod esset et laudum ejus incremento et auditoribus proficuo. Cibi et potus, ut ante dixi, erat abstinens, quamvis in aula ejus, pro more Anglorum, totis post prandium biberetur horis; cum quibus ipse assidens psalmos ruminabat, ordine tamen suo se bibere simulabat. Hauriebant alii spumantes pateras; ipse vasculum minutissimum tenens, eos ad hilaritatem [Col.1590B] invitabat, magis consuetudini patriae, quam judicio satisfaciens animi. Nam et consuetudines Northmannorum non omittebat, pompam militum secum ducens, qui stipendiis annuis quotidianisque cibis immane quantum populabantur. Circa religiones, talem accepimus: quotidie missam cantans, addebat Psalterium, omniumque sanctorum memorias, quorum toto anno singula solemnia succedunt, singulis in septem divisas, per septem non omittebat horas. Quotiescunque Wigorniae esset, missam majorem impiger cantabat, dicens id se rependere septimanarii officio, quo ipse pro episcopatu absolvi nollet, collationem quoque frequenter interebat, iensque cum caeteris in Ecclesiam, facta confessione redditaque benedictione in triclinium se recipiebat. Equo quocunque [Col.1590C] vadens Psalterium frequentabat, orationales versus, qui occurrebant, ad fastidium concantantis crebro repetens. Nullius unquam personae contuitu, nec etiam in curia regis positus, et ad mensam ejus assidens, benedictiones, quas Angli super potum faciebant, omisit. Si quando eum necessitas ad comitatum urgebat, omnium primo maledictionem pravis, benedictionem rectis imprecabatur arbitris. Tum considens si divinum quid eventilaretur, vigilanter intendebat mentis aciem; si saeculare, quod crebrius erat, fastidio segnis obdormiscebat, licet si quis contra eum dicendum putasset, non eum obtusae scientiae esse in respondendo intelligeret. Venerat ad eum fama religionis accitus presbyter vocabulo Egelricus; cujus exemplo scintillante multum in se [Col.1590D] sanctitatis fomitem rapuerat. Erat enim ille orationibus continuis etiam inter turbas ad miraculum videntium deditus, ut qui quotidie Psalterium cum orationibus, non minoris numeri, evolverat post missam; adeo in corripiendo acer, ut etiam episcopum ipsum, si quando, ut fit in loquendo, esset remissior, statim vel argueret verbis, vel reverberaret oculis. Nam antistes suorum a recto transgressiones alumnorum corripiebat, sed saepius quatenus honestas sineret, tolerabat; in divino segnitiem obsequio nullo modo patiens, si quis ministrorum vel temulentia, vel somnolentia victus, matutinis non adfuisset, acri ferulae ictu in illum ulcisci. Postremo personas honestiores per se excitando ipse matutinas [Col.1591A] eis cantare. Indifferenter vilioribus utebatur vestibus, magis agninis quam alterius generis pellibus frigus depellens. Si vero ei diceretur, ut saltem cattinas pelles amiciret, jocosa comitate respondebat: «Crede mihi, nam hic mos jurandi episcopo inoleverat, nunquam audivi cantari cattus Dei, sed Agnus Dei, ideoque non catto, sed agno volo calefieri,» ita Dei timor mentem ejus insederat, ut quod alii torquebant in pompam, ipse in compunctionis transferret materiam. Cum Ecclesiae majoris opus, quod ipse a fundamentis inceperat, ad hoc incrementi processisset, ut jam monachi migrarent in illam, jussum est veterem ecclesiam, quam et beatus Oswaldus fecerat, detegi et subrui. Ad hoc spectaculum stans sub divo Wlstanus, lacrymas tenere nequivit. Super quo [Col.1591B] modeste a familiaribus redargutus, qui gaudere potius deberet, quod se superstite tantus Ecclesiae honor accessit, ut ampliatus monachorum numerus ampliora exigeret habitacula, respondit: «Ego longe aliter intelligo, quod nos miseri sanctorum opera destruimus, ut nobis laudem comparemus. Non noverat illa infelicium virorum aetas pompaticas aedes construere, sed sub qualicunque tecto se ipsos Deo immolare, subjectosque ad exemplum attrahere: nos econtra nitimur, ut animarum negligentes curam, accumulemus lapides.» Dixit plura in hunc modum, allegationibus suis occurrentes sententias infirmans.Nunc quod miraculorum expers non fuerit, sermo [Col.1591C] subjiciet; nam de moribus ejus dicta hunc modum tenebunt. In cujusdam ecclesiae dedicatione sermonem fecerat ad populum, in quo multa de caeteris plura de pace dixerat: quo commoti nonnulli, qui digladiabili dissidebant odio, offensas utrinque donavere. Unus erat, qui nullis admonitionibus, nullis suadelis adduci potuit, ut fratris necem indulgeret inimico huic adducto in medium, et post multum sermonem pertinacissime recusanti, eadem quae referem verba dixit episcopus: «Dominus dixit in Evangelio: Beati pacifici, quoniam filii Dei vocabuntur (Matth. V); constat ergo quod si pacifici sunt beati, et filii Dei, discordantes sunt miseri et filii diaboli. Illi igitur, cujus filius es, te commendo, et trado te Satanae ad interitum carnis, juxta praeceptum [Col.1591D] Apostoli: Ut spiritus salvus sit in die Domini (I Cor. V).» Vix sanctus sermonem expleverat, cum miser ille mancipium hostile factus, coram omni plebe dentibus stridere, spumas jacere, crinem rotare occepit; postremo in terram elisus volutabatur furens. Exoratus Wlstanus ut misereretur, distulit; sed pressus tandem et victus lacrymis, jubet inimico ut abeat: ille discedit eadem facilitate qua venerat reductus in mentem homo, conventusque, ut delicti gratiam cederet, mira pacem negavit imprudentiam; iterum ergo vexati, iterumque sanari jussus inficiari perstitit. Tertio jam cum totus membris labefactatus ex concussione daemonis plene singultiret animam, pacem iniit perpetuo post hoc isque ad mortem integer et incolumis.»[Col.1592A] Sub seniore Willielmo inclamatum est in Wlstanum a Lanfranco de litterarum inscitia: a Thoma Eboracensi archiepiscopo, quod subjici deberet et ex antiquo jure, utrisque objectionibus cum in concilio respondere juberetur, egressus est ut strictiore consilio responsum comeret suum. Tum monachorum, qui cum eo erant, animis ad summum negotium attonitis, ille subintulit: «Crede mihi, adhuc non cantavimus Nonam: cantemus ergo, sociis referentibus, ut prius propter quae venerant expedirent, quod satis superque sufficeret cantibus tempus; regem et proceres, si hoc audierint, risui se haberi non immerito credituros; prius, crede mihi, faciemus Dei servitium, et post agitabimus hominum litigium.» Hora igitur cantata, nulla excogitata falsi [Col.1592B] tergiversatione, nullo commentato veri splendore aulam concilii pergebat ingredi: suis eum retinere tentantibus persuaderi non potuit: quin potius timentibus causae, pro certo, ait: «Noveritis visibiliter me hic videre beatos archiepiscopos Dunstanum et Oswaldum, qui hodie me suis precibus tuentes falsiloquorum acumen hebetabunt.» Ita data benedictione monacho minimae facundiae viro, sed Normanniae linguae sciolo, rem obtinuit, ut qui dioecesis ante putabatur indignus regimine, ab archiepiscopo Eboraci suppliciter rogaretur, ut suas dignaretur lustrare, quo ipse pro timore hostium vel sermonis ignorantia cavebat accedere. Nec solum hoc, sed et villas reliquas episcopatus, quas Aldredus archiepiscopus retinuerat, recuperavit ad unam, cum Lanfrancus [Col.1592C] archiepiscopus constanter assisteret causae, urgens videlicet aemulum primatus et potentiae.Sub Willielmo juniore Rogerius comes de monte Gomerico perfidiam contra principem meditatus, cum ejusdem factionis complicibus arma movebat infestus: jamque a Scrobesberia usque ad Wigorniensem coloniam omnibus vastatis urbem ipsam appropinquabat, cum milites regii, qui praetendebant, periculum exponunt episcopo. Is maledictionis fulmen jaculatus in perfidos, qui domino suo fidem non servarent, jubet milites properare, Dei et Ecclesiae injurias ulturos. Mirum quis dixerit, quod subjiciam, sed auctoritati veracium narratorum credendum, quidam enim adversariorum regiis conspectis [Col.1592D] timore inerti perculsi, quidam et caecati victoriam plenam et qualem sperare nequibant, oppidanis cessere; multi enim a paucis fugati, pars caesi, pars saucii abducti. Quid quod prophetia non caruit? Aldwinus erat quidam ab eo factus monachus, sicque in vastissimo illo saltu, quod Malvernum vocatur eremiticam vitam cum Guidone socio exercebat. Guidoni post longos agones compendiosius ad gloriam visum, ut Hierosolymam iret, ubi labore itinerario vel Domini sepulcrum videret, vel feliciter manu Sarracenorum mortem anticiparet. Aldwinus eidem sententiae inductus consilium tamen cum patre Wlstano quaesivit; dissuasit pontifex, et ardentem refrigeravit dicens: «Noli sodes Aldwine, quoquam ire, sed in loco mane: crede mihi, mirareris [Col.1593A] si scires quod scio, quantum in illo loco per te Deus operaturus est.» Discessit, hoc audito, monachus, firmoque jam durabat in proposito, leviabatque spe prophetiae omne genus aerumnae. Nec multo post vaticinium properavit impleri, veniebantque ad Alwinum alter post unum, tertius post alterum, et ita usque ad tricenarium numerum; affluebatque eis in primis victualium copia, vicinis beatos se judicantibus, qui aliquid Dei famulis impertirentur, quod vero eis deerat, fide supplebant, dum parvi facerent, si carerent carnali cibo, qui spirituali pinguescebant gaudio.Sewlfus quidam negociator ad eum quotannis venire consueverat, ut ejus consilio morbis mederetur animae. Cui semel post absolutionem factam dixit: [Col.1593B] «Saepe peccata, quae confessus es reiteras, quia, ut dicitur, «Opportunitas latronem facit.» Quare consulo, ut monachus fias; quod si feceris, horum peccatorum opportunitate carebis.» Cum retulisset ille, non se monachum pro rigore propositi fieri posse, substomachatus episcopus: «Vade, inquit; monachus fies velis nolis, sed cum vitiorum utensilia in te senuerint.» Quod nos postea vidimus, quia in nostro monasterio, jam senectute fractus morbo admonente conversus est. Sed licet multoties poenituerit, quotiescunque tamen dictum episcopi aliquis praesentasset ei, revocabat impetum, remolliebat animum.Nicolaus specialis ejus alumnus, qui postea Wigorniensis Ecclesiae prior fuit, pedibus ejus assidebat. [Col.1593C] Episcopus interim effusus in laetitiam, blanda manu caput juvenis palpavit, crinibus defluentibus improperio calvitii vicinum, «et puto, inquit, calvus fies.» At ephaebus, qui jam in adolescentia se illa parte senescere doleret, questus fata capillorum cadentium, «quare, inquit, non eos tenes?» Contra episcopus renidens crede, «mihi, ait, nunquam quantum vixero, qui residui sunt deficient.» Factum est, quod dixerat. Sed eadem hebdomada qua vitae huic renuntiavit, ita omnes, quo nescio, evanuere ut nudam cutim relinquerent. Suam mortem non occultis indiciis manifestavit saepe quidem, sed hic apertius. Allato sibi nuntio de sororis excessu, quam unicam habebat, respondit, «modo aratrum ad meum pervenit sulcum, sequeturque frater sororem, non [Col.1593D] multis post diebus.» Decubuit ergo febribus jam dimidium annum obitus, exercebaturque ad coelestis vitae introitum. Magnanimiter ille ferebat incommodum, et suos ante se lacrymantes, et tyrannidem futuri pontificis metuentes consolabatur dicens: «Cessent gemitus, vacent fletus, non est enim ista vitae amissio, sed vitae commutatio, neque unquam vobis deero, sed quanto lutea compage soluta Deo fuero praesentior, tanto ero in auxiliendo celerior; me impetrante, accedet vobis prosperitas, me propulsante, discedet adversitas.» Felix lingua, quae de abundanti penu conscientiae, tam secura verba in hominum aures auderet effundere. Alii suspiriis et singultibus agunt, ut pro se oretur, ille pro aliis se [Col.1594A] oraturum pollicebatur. Quid istud est miraculi? An nullius peccati conscius erat? Imo loquebatur sancta simplicitas, simplicitas nescia de Dei diffidere misericordia. Sublatus ergo praesentibus magno laicorum et monachorum ejulatu, delatus in ecclesiam triduo super terram detentus est. Nam ipsa species et forma exanimis corporis videbatur gratiam viventis pontificis praetendere, mulcebatque oculos leniebatque dolorem. Jacebatque in libitina corpus ante altare pontificalibus insignibus ornatum, carens operimento, populique undique confluentes, datis oblationibus, et adorato corpore, recedebant cum moerore. Quarto die terrae delatum a Roberto Herefordensi episcopo, sancta illi jampridem familiaritate conjuncto. Jacet inter duas pyramides, arcu [Col.1594B] lapideo pulchre supervoluto; lignum in superiori prominet, quod casses ferreos, quos vocant araneas, infixos habet. Haec eo dixerim, quia miraculo subjiciendo materia cohaeret. Post non paucos annos ejus decessus, ignis ab urbe per incuriam veniens, ecclesiae tectum omnino consumpsit, plumbo liquefacto, asseres regnante incendio in carbonem mutati, trabes perinde grandes ut integrae arbores ambustae deciderunt ab solum. Quod ignem intra Ecclesiam effugere potuit, tantae molis ruina dissiluit et crepuit. «Sepulcrum inter hoc sancti non solum a furore flammae immune, sed nec fuligine tinctum, nec favilla opertum fuit. Et ut augeretur miraculum, natta qua accubitare solebant orantes ante mausoleum, incolumis reperta, lignum et quod superne [Col.1594C] prominere dixi, quantum extra lapides exstabat, inventum integrum, quod petra incluserat ipsa corrupta in cineres solutum.» Et hoc miraculum non primum, sed aliis celebratius, quia publicum. Quis enim illa quotidiana enumeret, quae in domesticis necessitatibus homines sentiunt, dum nullus cum fide affusus ad tumulum exsors redeat votorum. Superant illa cujuscunque facundissimi facultatem eloquii, quae nec colligi numero, nec queunt excipi scripto. Et profecto, si facilitas antiquorum hominum adjuvaret, jamdudum elatus in altum sanctus praedicaretur. Sed nostrorum incredulitas, quae se cautelae umbraculo exornat, non vult miraculis fidem adhibere, etsi conspiciat oculo, etsi palpet digito. Ego me reum silentii timui fore, si certis auctoribus [Col.1594D] cognita taciturnitati addicerem, et notitiam studiosorum fraudarem, qui enim mihi assumam, ut inertes quique legant vel pro amore sancti vel nostra, qui sancta fastidiunt Evangelia?Wlstano successit Samson canonicus Bajocensis; non parvae litteraturae vir, nec contemnendae facundiae. Antiquorum homo morum: ipse liberaliter vesci, et aliis dapsiliter largiri. Innoxius ad monachos, nisi quod eis Westberiam abstulit, ubi Wlstanus monachos posuerat, et privilegio sanctitatis suae muniverat. Illud Samson dirupit, nec multis post annis in eadem villa, qua culpam commiserat, excessit.Post ejus mortem, qui dono Wiliielmi junioris [Col.1595A] episcopi acceperat, data est eadem sedes ab Henrico rege Thiulfo Bajocensi aeque canonico, qui antecessori suo non absimilis moribus, eodem rege regnante diem clausit. Sepulti sunt ambo in navi ecclesiae ante crucifixum.Praesulatus tunc a rege datus est Simoni, capellano reginae Adelidae, quae post prioris uxoris mortem Henrico nupserat. Simon igitur affabilitate et morum dulcedine, munificentiaque quoad res episcopatus angustae pati possent, insignis habetur.Post eum successit Alfredus, capellanus regis Henrici Junioris. Dioecesis Wigorniensis pagos habet: Gloucestrensum, Wigorniensem, Warwicensem dimidium. Gloucestria est civitas super flumine Sabrina posita, putaturque a Claudio nominata, qui [Col.1595B] secundus Romanorum imperator post Julium Caesarem Britanniam adiit. Denique Britannice vocabatur Airchalu. Meminit quoque Seneca in lib. De morte Claudii, «barbaros in Britannia eum pro Deo colere, et in honorem ipsius civitatem aedificare.» Ab ea civitate tota regio vallis Glocestrensis vocatur. Terra omnis frugum opima, fructuum ferax hic et sola naturae gratia, illic culturae solertia, ut quamvis taediosum per socordiam provocet ad laboris illecebram: ubi centuplicato fenore responsura sit copia, cernas tramites publicos vestitos pomiferis arboribus non insitiva manus industria, sed ipsius solius [Col.1596A] humi natura. Ipsa se terra sponte subrigit in fructus eosque sapore et specie caeteris plurimum praestantes, quorum plures ante annum marcescere nesciunt, ut omnes usque ad novos successores praestent officium. Regio plus quam aliae Angliae provinciae vinearum frequentia densior, proventu uberior, sapore jucundior. Vina enim ipsa bibentium ora tristi non torquent acredine, quippe quae parum debeant Gallicis dulcedine, villae innumerabiles, abbatiae praestantes, vici frequentes, quibus omnibus accedit ad gloriam, fluvius Sabrina, quo nullus in hac terra alveo latior, gurgite rapacior, arte piscosior. In eo quotidianus aquarum furor, quod utrum voraginem vel vertiginem undarum dicam nescio, fundo ab imo verrens arenas et conglobans in cumulum cum impetu [Col.1596B] venit, nec ultra quam ad pontem pertendit, nonnunquam etiam ripas transcendit, et magna vi parte terrae circuita victor regreditur. Infelix navis si quam a latere attigerit! nautae certe gnari cum vident illam Digram (sic enim Anglice vocant) venire, navem obvertunt, et per medium secantes violentiam ejus elidunt. In eadem valle est vicus celeberrimus Bristow nomine, in quo est navium portus ab Hibernia et Noregia, et caeteris transmarinis terris venientium receptaculum, ne scilicet genitalibus divitiis tum fortunata regio, peregrinarum opum fraudaretur commercio.DE MONASTERIIS. [Col.1595] [Col.1595C] Est ergo in ipsa civitate Gloucestriae Sancti Petri monasterium, quod ibi Aldredum archiepiscopum incoepisse non semel dixi. Paucos ibi et non plus quam tres monachos invenit abbas Serlo a rege Willielmo seniore donum exile adeptus. Sed quantum Dei gratia cum illius conspirans industria locum extulerit, illum quis congrua explicet facundia? Nota est Gloucestrensis religionis discretio, quam infirmus possit suscipere [al. suspicere], nec validus possit contemnere. Hoc illis signifer intulit Serlo, ut: «Ne quid nimis,» quamvis ut erat bonis humilis, ita minax superbis et terribilis. Contra fremunt de sancto Oswaldo canonici, quod terras quae suae deberent famulari ecclesiae Thomas archiepiscopus monachis dederit. In eadem enim urbe tempore [Col.1595D] regis Elfredi filia ejus Elfleda cum conjuge suo Ethelredo monasterium aedificaverant, nulla parcimonia sumptuum, nulla inopia victualium, illucque ex Bardanio reliquias Oswaldi regis transtulerant, quod omnis Mercia pareret imperio. Floruit id coenobium ad tempus Danorum, fuitque affinitate arctissima nostro, id est Malmesberiensi conjunctum, sicut in archivis utriusque reperitur ecclesiae. Sed monachis vi hostilitatis dilapsis, dum archiepiscopus Eboracensis occasione Wigorniensis episcopatus monasterium illud habuisset, canonicos recepit, praecipuamque ibi Turstanus archiepiscopus exhibuit diligentiam, et in scrinio sancti renovando, et [Col.1596C] in ecclesia dilatanda, ubi cum veteribus fundamentis deturbatis nova jacerentur, inventa sunt amborum conjugum in porticu australi sepulcra, et corpora antiquam reverentiam praetendentia. De beatissimo sane Oswaldo in libro Gestorum regalium plura dixi; dubium mihi esse pronuntians, utrum brachia apud Bebenburch servarentur, sicut Bedam dixisse memineram. Verumtamen, quid de his postea cognitioni meae accesserit, cum ad locum venero, non tacebo. In eodem pago est Wincelcumbense monasterium, quod Kenulfus rex Merciorum construxit, ingenti, et temporibus nostris incredibili munificentia, fecitque dedicari ecclesiam a XIII episcopis, quorum princeps Wilfridus Cantuariae archiepiscopus. Ibi in illa dedicationis pompa in [Col.1596D] decem ducum conventu manumisit ad altare regem Cantuaritarum, quem nuper belli jure ceperat captivum. Ibi praeter illa xenia, quae magnates susceperant, inaestimabilis scilicet numeri et pretii, erogavit omnibus, qui agros non habebant, libram argenti, presbyteris marcam auri, monachis solidum unum, praeterea toti populo plura. Hoc monasterium, ut semper mortalia labuntur in decursum, cum tempore regis Edgari solo fere nomine staret, per beatum Oswaldum archiepiscopum nonnihil resuscitatum est. Factus ibi Germanus abbas, quem de Floriaco secum adduxerat, magno adjumento fuit et religioni et restaurationi Ecclesiae. Ibi requiescit [Col.1597A] pater Kenulfus cum filio Kenelmo, quem genitor septennem Quendridae sorori reliquerat alendum. Sed illa falso cupiditati suae regnum pollicita, fraterculum tollendum e medio satelliti, qui alumnus erat, commendavit. Is insontem quasi venatum ducens, inter fruticeta obtruncatum occuluit. «Et mirum dictu, quod fraus tam celate in Anglia commissa Romae divinitus innotuit: siquidem membrana super altare Sancti Petri columba superne ferente delapsa, necis et sepulturae loci per ordinem index fuit. Quae quod elementis Anglicis erat conscripta, a Romanis et aliarum gentium hominibus, qui aderant, frustra legi tentata. Sed salubriter et in tempore astitit Anglus, et latialiter linguae involucrum evolvens, effecit ut apostolici epistola regibus Anglis [Col.1597B] compatriotam martyrem indicaret. Quocirca frequenti coetu pueruli corpus lavatum, vehebatur Wincelcumbam. Ita clericorum vocali cantu, et laicorum alacri plausu parricida femina commota, e fenestra coenaculi, in quo stabat, caput extulit, et forte psalmum cantabat: Deus laudem meam (Psal. CVIII). Quem a fine nescio quo praestigio retrogradum ducens, nitebatur laetitiam cantantium infirmare. Tum vero vi divina lumina veneficae cavis orbibus evulsa cruore versum polluerunt: Hoc opus eorum, qui detrahunt mihi apud Dominum, et qui loquuntur mala adversus animam meam (ibid.). Cruoris signa exstant hodie immanitatem mulierculae, et Dei ultionem spirantia.»[Col.1597C] Est et monasterium Theokesberiae, quod noviter Robertus filius Hamonis favore suo provexit, nec facile memoratu, quantum exaltavit, ubi et aedificiorum decor, et monachorum charitas adventantium rapit oculos et allicit animos. Fuerat illud primitus apud Craneburnam; sed abbatis Giraldi provisione, provicini fluminis opportunitate, et Dominicarum terrarum contiguo, Theokesberiam aptius locari visum. Simul et videbatur voluntati religiosae nomen applaudere, quod Theokesberia dicatur quasi Theotocosbiria, id est Dei genitricis curia, vocabulo ex Graeco et Anglico composito. Increvit etiam nostris temporibus in eadem provincia Malvernense monasterium, quod mihi per antiphrasin videtur sortitum esse vocabulum. Non enim ibi male, sed bene et pulcherrime [Col.1597D] religio vernat, ubi ad immortalem spem commemoro, dum mortalium rerum penuria monachos trahit et animat. Habet etiam Wigorniensis provincia abbatiam Eveshamensem, Perscorensem. Eveshamum fundavit beatus Egwinus episcopus, de quo quid miraculi sit, quod Beda tacuerit, nondum per me potui advertere vel per alios addiscere, praesertim quod cum Kenredo rege Merciorum et Offa rege Orientalium Anglorum Romam iverit, quorum profectionem historicus non siluit. Verumtamen quaecunque res hanc taciturnitatem imperaverit, constat [Col.1598A] eum tertium Wigorniensium praesulem fuisse, locum illum, quo nunc coenobium visitur, peculiariter amasse, incultum antea et spinetis horridum, sed ecclesiolam ab antiquo habentem, ex opere forsitan Britannorum. Eo loci vir sanctissimus, dum solitudine invitante frequentaret excubias, Dei genitricis visione et allocutione mulceri meruit, plane et absque scrupulo praecipientis, ut ibidem sibi fundaret coenobium futurum sibi gratiosum, illi negotiosum. Institit ille jussis, et complens opus, apostolicis et regiis privilegiis corroboravit. «Quid illud? credendumne putatur, quod tradit antiquitas? peccatorum juvenilium quondam conscium, pedes compedibus irretiisse, clavibus compedum in amnem jactatis palam dixisse, tunc se demum de peccatis [Col.1598B] securum futurum, cum compedes vel divinitus, vel ipsis reserarentur clavibus, ita Romam profectum prospereque reversum. Jam vero in illo mari, quo a Gallico continenti Angliam navigio transmittitur, cum navigaret, immanem piscem saltu puppim, qua pontifex vehebatur, ingressum certatimque adnitentibus nautis retentum. In ejus exenterati jecore clavem repertam, seraeque compedum appositam, sancto soluto securitatis plurimum donasse.» Nominatissimus profecto Pater est, et petentibus exorabilis, si credulitas rogantium non titubaverit. «Implebis et tu laude tua hujus paginulae partem, qui coenobium idem illustras, Felix puer Wolstane filii Wimundi, filii Wictlafii, regis Merciorum, et Ethelfledae [Col.1598C] filiae Celwlfi, qui fuit patruus Kenelmi. Te, inquam, non tacebo, quem Berferthus cognatus nefarie interemit. Norintque posteri, si qui has cognitione dignas litteras putaverint, nihil in saeculo indole tua gloriosius, qua irritatus lanio te morti dederit, nihil in Deo puritate tua innocentius, qua invitatus internus arbiter te glorificaverit. Nam coelo dimissa columna lucifera, densaeque noctis dirumpens pallia, profundae caveae scelus detexit, carnificis nequitiam arguit.» Quapropter venerandae reliquiae levatae parentum obsequio, Rapendune locatae sunt, tunc temporis famoso monasterio: nunc est villa comitis Cestrensis, cujus gloria pro situ vetustatis exoleta. Nunc Evestamum, ut dixi, inhabitas, dignus qui faventum votis serenus [Col.1598D] indulgeas. Perscore fundavit et perfecit coenobium tempore regis Edgari Egelwardus dux Dorsatensis minime parcus animo, sed effuso in largitatem studio. Verum et illud, ut caetera, quanto succubuerit detrimento miserabile, plus sui medietate diminutum. Partem divitum occupavit ambitio, partem sepelivit oblivio, majusculam proportionem reges Edwardus et Willielmus contulere Westmonasterio. Habentur hic aliquanta felicis Edburgae ossa, celebranturque instanti reverentia, quod ibi frequentiori quam alias miraculorum meruit gloria.DE EPISCOPIS HEREFORDENSIBUS. [Col.1599] [Col.1599A] Trans Sabrinam pene collimitatur Wallensibus civitas Dereford, non grandis, quae tamen fossatorum praeruptorum ruinis ostendat se aliquid magnum fuisse. Hujus a principio hi fuerunt episcopi: Putta, Tirtel, Tortere, Walstoch, Cuthbert, postea Cantuariensis archiepiscopus. Cujus eximiam in rebus ecclesiasticis diligentiam, cum in archiepiscoporum rebus sermo versaretur, edisseruit; sed et versus isti nuper mihi visi antiquitatem viri quantumcunque antecessores suos honorificaverit insinuabunt, et si quid ab eis ad ornatum domus Dei coeptum, ipse suo studio perfecerit.Haec veneranda crucis Christi veneranda sacratae Coeperat antistes venerandus nomine Walstod Argenti atque auri fabricare monilibus amplis. [Col.1599B] Sed quia cuncta cadunt mortalia tempore certo, Ipse opere in medio moriens, e carne recessit. Ast ego successor praefati praesulis, ipse Pontificis tribuente Deo qui munere fungor, Quique gero certum Cuthbert de luce vocamen, Omissum implevi, quod coeperat ordine pulchro.Item super sepulcrum antecessorum.Qui quondam exstiterant famosi, altique per orbem, Corpora sena tenet hominum, hic marmor obumbrans. Tumbaque mirifico praesens fabricata decore Desuper ex alto cohibet cum culmine tecta Hos ego Cuthbertus sacri successor honoris Inclusi titulis, exornavique sepulcris: Pontifices ex his ternos sancta infula cinxit, Nomina sunt quorum Walstodus, Torhere, Tirhtil. Regulus est quartus Milfrith cum conjuge pulchra Quenburga, exstitit e senis haec ordine quinta. Sextus praeterea est Oselini filius Offrith.Post Cuthbertum, Podda, Ecca, Cedda, Altbertus, [Col.1599C] Esne [al. Elne], Celmundus, Utel, Wlfeard, Benna, Edulf, Cutulf, Mucel [al. Mutel], Deorlaf, Cuemund, Edgar, Tidhelm, Wlfelm, Alfricus, Athulfus, Ethelstan, Leovegar. Hunc tempore regis Edwardi Grifin rex Walensium urbe cremata expulit sede et vita.Walterus successit, qui a Nicolao papa Romae sacratus, pertendit ad quintum annum Willielmi regis, et cum indecoro exitu, nisi fama mentitur, decessit. Erat in villa muliercula, quam nescio quo infortunio ex occursu visam, multo arsit tempore. Ignorabat illa flammas pontificis; et si sciret, contemneret: «Intera saepe cogitans pontifex quod nihil est miserius quam senex amans,» luctabatur pro aetatis et gradus reverentia morbum depellere. [Col.1599D] Probeque jam convaluerat, et victus furor terga dederat, cum ex occasione quam diaboli fraus administravit, intra cubiculum illam accersiit. Subjecerat causam [al. suberat causa], ut cubiculariis vestes incideret, dicebatur enim officii perita. Illa ingressa, et operi propter quod venerat intenta, clientes secretorum conscii agmine facto discedunt. Tum ne multis morer, episcopo post obscaena dicta vim inferre paranti femina forcipibus, quas tenebat, inguina suffodit. Rumor criminis et ultionis totam pervagatus Angliam, regis quoque aures attigit. Ille dignitate regia credulitatem dissimulans, ne vel caeteri disseminarent, gravissimo coercuit edicto.[Col.1600A] Non multo post accepit sedem illam Robertus Lotharingus, qui ibi ecclesiam tereti aedificavit schemate, Aquensem basilicam pro modio imitatus suo: omnium liberalium artium peritissimus, abacum praecipue, et lunarem compotum et coelestium astrorum cursum rimatus. Erat tunc temporis monachus Marianus [al. Marinianus] apud Magontiam inclusus, qui longo solitudinis otio chronographos scrutatus dissonantiam cyclorum Dionysii contra evangelicam veritatem, vel primus vel solus animadvertit. Itaque ab initio saeculi annos singulos recensens, XXII qui circulo deerant, superaddidit, magnam et diffusissimam chronicam facere adorsus. Eum librum Robertus miratus unice, aemulatus mirifice Angliae invehendum curavit. Denique captus [Col.1600B] Mariani ingenio quidquid ille largius dixerat, in arctum contrahens defloravit. Adeo splendide, ut magis valere videatur defloratio, quam ingentis illius voluminis diffusio. Prae caeteris contemporaneis episcopis sanctissimi Wlstani familiaritati deditus erat, quem et vicinitate praesulatus attingebat. Remotis ergo saepissime forensibus negotiis domesticum illi contubernium praestabat, delectatus vitae illius puritate, et innocentia, quem quamvis ante se extulerit, non tamen socialis amoris vinculum mors illius prolongata corrupit. Decumbebat Wlstanus Wigorniae, beato jam proximus fini: Robertus in curia invitus duntaxat regalia placita transigens, astitit ipsi in visu dicens omnino intelligibiliter: «Si me vis videre vivum, festina venire [Col.1600C] Wigorniam, antequam obeam.» Quo viso petita, a rege licentia, venire festinabat concitus, nulli quieti sive die vel nocte indulgens. Metus enim pius praesagium, quod res firmavit, infuderat, ne non superstitem inveniret. Longiuscule enim fuerat curia. Et jam in mansione proxima Wirgoniae somno deditus, iterato videt Wulstanum dicentem: Nihil minus quam pius amor poscit, fecisti; sed frustratus es desiderio tuo. Jam enim migravi, tu modo, amice sodalis, vitae tuae consule, provide saluti, quia non longas moras post me facies in hac luce, et ne phantastica visione te credas illudi, signum accipe: Postquam cras corpus, quod jam triduo tuum sustinet adventum, terrae mandaveris, [Col.1600D] dabitur tibi xenium ex parte mea, quod meum esse cognosces. Ita pontifex expergefactus viam peregit, Wigorniam venit, officium sepulturae implevit, re omnibus relata. Jamque valedicto monachis meditabatur discedere, calciatumque calcaribus equus operiebatur, cum prior loci genibus ejus reverenter affusus praetendit xenium dicens: «Accipite [al. accipe] domine, si vobis placet, amatoris vestri cappam agninis pellibus infultam, qua indutus aequitare solebat; quae et longum vestrum testetur amorem et sanctitatis Domini nostri mereantur protectionem.» Hoc ille audito et munere recognito impalluit, gelidusque cucurrit per ossa tremor; statimque [Col.1601A] dilata profectione, concionem monachorum accivit in capitulum, lacrymis et suspiriis quantum res exigebat, referens quanta veritate somnium et factum quadrassent. Itaque omnibus sua morte commendata discessit de admonitione quidem laetus, sed semper sancto timore sollicitus. Januario mediante Wlstanus transiit, nec Robertus Junium transcendit.Girardo successori ejus in Eboracum translato.Substitui jussus est a rege quidam Rogerius Lardarius. Sed is nullo pontificali munere suscepto infra octo dies electionis apud Londoniam, ubi tunc erat curia, defunctus est: Mandato ante archiepiscopo Anselmo (Deus bone quam mira ineptia!) ut [Col.1601B] se in episcopum consecraret antequam moreretur, eoque anxie et instantissime postulato, quam hominis fatuitatem nullo relato responso sanctus antistes solius modestia risus infirmavit.Tunc statim electus est Rainaldus reginae cancellarius, ut mortui locum teneret. Qui secundum morem, quem rex legitimum tunc arbitraretur, per principem annulo et baculo investitus, ubi benedicere illum et caeteros sic investitos, archiepiscopo recusante, perperam se fecisse intellexisset, ultro nec rogatus, nec jussus retulit annulum et baculum regi. Quo circa amicitiae regalis extorris curia quoque arceri jussus est. Tacite id ille et patienter tulit, donec dulciori aura cor regium serenante, legitime [Col.1601C] introductus et honorifice consecratus est. Mansit in episcopatu magna modestia, tum virtutibus caeteris, tum compunctione timoris Dei ubique et maxime inter missarum agenda lacrymis irriguus, nullius mali opinione infamis, nisi quod minus quam decebat, et citra facultatem suam esse dapsilis dicebatur.Decessit post paucos annos vitio podagrae, accepitque successorem Gaufredum cognomento de Diva non plus quinque annis, vulgatissimo jam per ora hominum infortunio, ut non diu quisquam episcopus apud Pereford supersit. Bonus quidem et ille continentissimusque indifferenter cibis et vestibus, quae minori pretio taxarentur, utens, agriculturae [Col.1602A] studens, terras episcopatus, quae ante exactionibus vectigalium multum laesae fuerant, reparavit et provexit. Quare et farre et caeteris, quae victum ministrant, sufficiens paulo tenacioris animi ad pauperes fuit, lacerandam ergo famam suam merito praebuit, quod nulla misericordia erga egentes motus magnam copiam victualium nulli haeredi reliquit.Datus ergo est epicopatus a rege Henrico Richardo clerico de sigillo, qui non multis annis superfuit.Tum demum bono (si Deo placet) omine electus est factusque praesul Robertus prior canonicorum de Lantoni, qui hodieque superest, cujus facta posteri judicabunt. Nunc plane illi benignum fama [Col.1602B] stravit iter, ipsum esse religiosissimum, in victu et vestitu abstemium. Apostolicae certe curiae ita notus, ut ei post legatum et archiepiscopum omnes dispositiones suas in Anglia injungat. Ornat episcopalem sedem reliquiis suis rex et martyr Egelbrithus apud Orientales Anglos natus et principatus: hunc rex Merciorum Offa pro confirmatione (ut putabat) et provectu regni nullis exstantibus causis peremit, nefariam rem in procum filiae machinatus. Invasitque continuo eo mortuo regnum Orientale, invasionis haereditatem transmittens in successores. Verum mors Egelbrithi innocua morte Offae non multo post subsecuta, et ejusdem filii brevi regno creditur vindicata. Quin et Deus adeo evidentibus signis sanctitatem [Col.1602C] ejus notitiae civium tradidit, ut tantae dignitatis episcopatus sub ejus consecretur nomine. Est ergo martyr, et creditur non rationibus humanis, sed virtutibus divinis. Nec ineptum videri debet aut incongruum quod antecessores nostri probi praesertim et religiosi viri vel taciturnitate toleraverunt, vel auctoritate roboraverunt. Nunquid enim beatus Dunstanus, ut caeteros omittam, in quem se scientia litterarum et Dei gratia pleno sinu infuderat, pateretur vel Kenelmum vel Egelbrithum vel Wlstanum coli ut martyres, nisi ei gratum esse constaret apud cives coelestes? Succumbat ergo mortalis sententia ubi Dei favor ostenditur per miracula.DE MONASTERIIS. [Col.1601] [Col.1601D] In dioecesi praesulatus sunt duo coenobia: apud Scrobesberiam, et Wenloch. Scrobesberiensium recens est a Rogero comite de monte Gomerico constitutum. Ibi monachos locavit ex Sagio, angusto victu et amictu; sed qui has aerumnas spe futurae mercedis laetis animis parvipendant. Apud Wenloch fuit antiquissima sanctimonialium habitatio. Ibique beatissima Milburga soror sanctae Mildredae [al. Mildrithae] neptis Pendae regis Merciorum ex filio transegit vitam, et sita est. Sed locum omnino desertum praedictus comes monachis Cluniacensibus implevit, ubi modo speciosa germina virtutum conantur in [Col.1602D] coelum. Enimvero sepulcrum virginis clam erat novis advenis, omnibus videlicet vetustatis monumentis violentia hostium et temporum deletis: «Noviter vero dum inchoata novi templi fabrica, quidam puer per pavimentum concitatius cursitaret, effracta mausolei fovea propalam corpus virginis fecit. Tunc balsamici odoris aura per ecclesiam spirante altius elatum tot miracula praebuit, ut catervatim eo populorum undae confluerent, vix patuli campi capiebant populorum agmina, dum aequis umbonibus dives et mendicus se agerent, cunctos in commune praecipitante fide. Nec cassum eventum res habuit, [Col.1603A] ut nullus exinde nisi exstincta vel mitigata valetudine discederet, nonnullos etiam regius morbus medicis [Col.1604A] sane incurabilis per merita virginis relinqueret.»DE EPISCOPIS LICEFELDENSIBUS ET CESTRENSIBUS. [Col.1603] [Col.1603A] Licetfeld est villa exigua in pago Standfordensi longe a frequentia urbium. Nemorosa circa regio: rivulus aquae propter fluit, ecclesia angusto situ erat, antiquorum virorum mediocritatem et abstinentiam praeferens. Locus pudendus nostri aevi episcopis, in quo episcopalis dignitas diversari deberet. Ibi, ut praedictum est, sanctissimus Cedda et sedit et obiit. Nam praeter duos episcopatus Merciorum, quos supra recensui, tota reliqua provincia Merciorum, et Lindisfarorum primis annis Christianitatis unum habuit episcopum, singulos singulis succedentes, quorum haec sunt nomina: Diuma, Cellah, ambo de Scotia. Post hos Dumhere natione Anglus, Iaruman; Cedda, cujus fuit sedes, ut dictum est saepe, apud Licetfeld. [Col.1603B] Ceddae substituit Theodorus archiepiscopus Wilfridum, qui diaconus antecessoris sui fuerat; et huic Sexwlfum. Sexwlfo duo successerunt, Hedda apud Licetfeld; Wilfridus apud Legecestram. Wilfrido vi hostilitatis dejecto ambas tenuit parochias Hedda; et post eum Aldwinus. Quo defuncto tres facti sunt [Col.1604A] episcopi in illa dioecesi: Wita Licetfeld; Totta Legecestrae; Ethead Dorcestrae. Licetfeldenses hi fuerunt episcopi. Post Witam Hemel, Guthfrid, Berthum, Aldulf, qui tempore Offae regis accepit pallium; Herewin, Herkenwald, Humbert, Cinebert, Tumfrith, Elle, tempore regis Elstani; Elgar, Kinsi, Winsi, Elfeth, Godwine, Lefgar, Brithmar, Wlsi, Leowine. Petrus, hic tempore regis Willielmi senioris derelicta Licetfeld migravit in Cestram, quae abest ab eo loco millibus quinque et viginti. Cestra legionum civitas dicitur, quod ibi emeriti legionum militarium resedere: collimitatur Aquilonaribus Britannis. Regio farris et maxime tritici, ut pleraque Aquilonalium, jejuna et inops, pecorum et piscium ferax. [Col.1604B] Incolae lac et butyrum delicias habent; qui ditiores sunt carnibus vivunt, panem hordeaceum et siliginem pro magno amplectuntur, transmittitur a Cestra Hyberniam, revehunturque civitati necessaria ut, quod minus natura soli habet, labor negotiantium apportet.DE MONASTERIIS. [Col.1603] [Col.1603B] In urbe fuit ex antiquo, sanctimonialium monasterium, nunc per Hugonem Cestrensem comitem monachis repletum. Praedicatur ibi Wireburga virgo filia Wlferii regis Merciorum, et Ermenilde filiae Sexburgae, quae fuit filia Annae regis Orientalium [Col.1603C] Anglorum, et uxor Erkomberti regis Cantuariorum. «Wereburga caelibatum professa in illa civitate plurimo temporum curriculo bonis emicuit virtutibus, cujus unum narro miraculum, quod ab incolis celebritate sui famam et memoriam meruit. Rus extra muros habebat, cujus segetes depascebantur aucae sylvestres. Villicus cujus officii intererat omni cura abigere, sed parum promovere. Quare dum herili assisteret obsequio, hujusce rei inter caeteras diei fabulas subintulit querimoniam. Vade, inquit illa, et include omnes in domo. Stupefactus agrestis novitate praecepti ludere putabat dominam; sed illa constanter et serio praecipiente, ad segetem reversus ubi praedictas improbas primum conspicatus est, ut [Col.1603D] se ex praecepto herae sequerentur, clara edixit voce. Tum omnes grege facto collis demissis hostem secutae tecto inclusae sunt, quarum unam praesumpsit rusticus ad coenam, nullum accusatorem scilicet veritus. Diluculo venit virgo, et de rapina rerum alienarum volucres increpitans, fugam capescere imperavit. Nec defuit alitibus sensus, quae se integras non esse scirent, quin circa dominae pedes circumeuntes, nec usquam prodeuntes, querela, qua poterant, pietatem virginis excitarent. Illa, Deo sibi revelante, intelligens non ex nihilo esse tantam querimoniam avium, villicum sedulo percunctata furtum [Col.1604B] cognovit. Jubet ossa recolligi; nec mora, signo virgineae manus medicante, cutis et caro ossibus superducta, cutis coepit plumescere, donec ales animata, saltu primo alacri, mox volatu se libravit in aethera. Secutae sine cunctatione caeterae constante [Col.1604C] jam numero, exhibito prius liberatrici venerationis officio.» Hujus virginis apud Cestram praedicantur merita, extolluntur miracula. Cumque omnium petitioni sit incunctanter favorabilis, tum maxime orationes feminarum et puerorum vicino et contiguo auxilii pede attingit.In eadem civitate, ut dixi, fecit Petrus episcopus sedem in ecclesia Sancti Petri, positis pauculis canonicis.At vero successor ejus Robertus iterum sedem in Coventreiam migravit. Erat in dioecesi Cestrensi Coventreiae coenobium a magnificentissimo comite Leofrico et uxore Godiva constructum, tanto auri et argenti spectaculo ut angusti viderentur ipsi [Col.1604D] parietes ecclesiarum thesaurorum receptaculis, miraculo porro visentium oculis: hoc Robertus inhians ex ipsis ecclesiae gazas sic cepit, unde regis occupationes falleret, unde Romanorum aviditati irreperet. Ex una enim trabe quingentas marcas argenti corrasit, quae scrinia sustentabat. Plures ibi moratus annos, nihil probitatis exhibuit loco: adeo tecta ruinam minantia nunquam exemit periculo, adeo sacras opes dilapidans peculatus crimen incurrit repetendarum [al. repetundarum] reus futurus episcopus, si esset accusator paratus. Monachos miserabili stipe cibans nec regularis ordinis amorem curavit [Col.1605A] accendere, nec nisi ad popularem litteraturam passus est aspirare, ne vel ciborum affluentia delicatos, vel regulae rigor et scientiae vigor redderet elatos contra se. Agresti igitur victu et triviali litteratura contenti satis habebant si vel quiete vivere possent. Quin etiam moriens non apud Cestram sed apud Coventreiam se tumulatum iri praecepit, sua opinione relinquens successoribus non indebitum jus calumniandi sed quasi legitimum vindicandi.Ei successit alter Robertus cognomento Peccam ex capella Henrici ad episcopatum datus, vixit paucis annis et ibidem sepultus est, praedecessoris sui quoad vixit sedulo aemulatus vestigia.Nunc est ibi Rogerus episcopus ex dono ejusdem regis nepos cujusdam Galfridi de Clintone, magni [Col.1605B] quondam in Anglia nominis. Coventreiae habetur brachium magni Augustini theca inclusum argentea. [Col.1606A] Cernunturque in celatura hujusmodi litterae: hoc brachium S. Augustini, Egelnodus archiepiscopus rediens a Roma ad Papiam emit centum talentis argenti et talento auri. Ibi ergo jacet episcopus Robertus non ita infamis in omnibus, nam et jucundus dicitur et dapsilis, et magnarum apud Licefeld aedificationum inchoator exstitit. In ambabus porticibus Conventreiae jacent aedificatores loci praecellentissimi conjuges, quorum maxime praedicatur femina, quae cum thesauros vivens ibi totos congessisset, jamjamque moritura circulum gemmarum, quem filo insuerat, ut singularum contactu singulas orationes incipiens numerum non praetermitteret; hunc ergo gemmarum circulum collo imaginis sanctae Mariae appendi jussit. Sed quam pretiosarum putas gemmarum? [Col.1606B] profecto a gnaris centum marcis argenti aestimantur.DE EPISCOPIS LEGECESTRENSIBUS. [Col.1605] [Col.1605B] Legecestra est civitas antiqua in mediterraneis Angliae, a Legra fluvio praeterfluente sic vocata; cujus episcoporum nomina solum ponam, quod de ipsis nihil aliud ad nos manavit[Col.1606B] Totta, Edbertus, Unwina, Werenberth, Bethum, Aldred, Celred, Leovinus hic tempore regis Edgari conjunxit episcopatus Lindisfarorum qui nunc dicitur Lincolniensis et Legecestrensium.DE EPISCOPIS DORCECESTRENSIBUS SIVE LINCOLNIENSIBUS. [Col.1605] [Col.1605B] Dorcecestria est villa in pago Oxenfordensi, exilis et infrequens: majestas tamen ecclesiarum magna, seu veteri opera, seu sedulitate nova.[Col.1605C] Ibi post Hedhedum hi fuerunt episcopi: Epelpine [al. Edelwine], Edgar, Kinebert, Alpith [al. Alwith], Aldulf, Celnulf, Edulf, Bricthred, Leovine. Hic est ille, qui ambos conjunxit episcopatus. Elfnod, Esopi [al. Escwi], Elfelm, Ednod, Etheweric, Ednod, Wluin, Remigius ex monacho Fiscannensi, qui Wilielmo comiti Normannorum in Angliam venienti auxilium in multis praebuit, episcopatum si vinceret pactus. Nec fuit Willielmus segnior in dando quam Remigius in accipiendo. Cum cum unde Alex. papa, ut jam dixi, convicisset et adjudicasset, rogatu tamen archiepiscopi Lanfranci honori restituit. Ille primis annis egregia apud Dorkecestram meditatus, et aliqua facere ingressus, novissime curam omnem et sedem transtulit ad Lindocolniam civitatem unam [Col.1605D] ex populosioribus Angliae, emporium hominum terra marique venientium. Ibi Remigius in honorem dominae matris fundatam ecclesiam canonicis multis implevit, et ipsis litterarum scientia et divitiarum affluentia, quas ex suo coemerat, eminentibus, coenobium monachorum apud sanctam Mariam de Stou ex novo fecit: alterum apud Bardenei ex veteri favore suo innovavit. Quod eo jucundius erat, quia ipse pro exiguitate corporis pene portentum hominis videbatur, luctabatur excellere et foris eminere animus, eratque.Gratior exiguo veniens e corpore virtusQuem ideo natura compegisse videtur, ut sciretur beatissimum ingenium in miserrimo corpore habitare [Col.1606B] posse. Feliciter ergo acta vita in ipso apparatu consecrationis suae Lindocolniam pridie futurae dedicationis aemula illum mors tantis gaudiis subtraxit. [Col.1606C] Nam et magnanimi viri hortatu omnes undique pontifices regium edictum acciverat. Solus Robertus Herefordensis venire abnuerat, et certa inspectione siderum dedicationem tempore Remigii non processuram viderat, nec tacuerat.Tunc ergo rem dilatam successor ejus non graviter explevit, utpote qui in labores alterius delicatus intrasset, Robertus Bloet homini nomen, vixit in episcopatu annis paulo minus XXX discessit procul sede apud Doodffocke, ubi, cum regio lateri cum alio quodam episcopo adequitaret, subito fato interceptus est. Caetera satis suis hilaris, et parum gravis: negotiorum scientia saecularium nulli secundus, ecclesiasticorum non ita, ecclesiam cui sedit ornamentis pretiosissimis decoravit. Defuncti corpus [Col.1606D] exenteratum, ne tetris nidoribus vitiaret aerem, viscera Egnesham, reliqua Lindocolniae sepulta sunt. Monachos enim qui apud Stou fuerunt, vivens Egnesham migraverat. Notum est autem monachos Egneshamenses Dominae nostrae devotos, et ab ea dilectos. Denique, cum praeterito anno quidam eorum adolescens decumberet, conspicatus est eam sibi auxilio adventantem turbas daemonum qui convenerant, effugare. Quos ille digito praesentibus ostendens, benedictae aquae aspergine rogabat abigi. Illi ex una parte propulsati, statim alibi aderant. Verumtamen, potenti imperatrice adveniente, omnes evanuere. Tum aegrotus prorsus quasi incolumis canora voce responsorium incoepit: Gaude, Maria Virgo Cumque [Col.1607A] medium fecisset, vi morbi vel potius oblivionis vitio haesit; sed ab astante monacho admonitus memoriam recollegit, itaque cum extremo verbo ultimum exhalavit spiritum. Hac igitur occasione de hac coenobio praelibata, caetera in Lincolniensi dioecesi sita stylo pervagabimur.Fuit antiquitus in Oxenfordensi civitate monasterium sanctimonialium, in quo requiescit Frideswida [al. Fritheswida] virgo sacratissima, regis filia, regis toros despexit, integritatem suam Domino Christo professa. Sed ille cum ad virginis nuptias appulisset animum, precibus et blanditiis inaniter consumptis, vi agere intendit. Quo Frideswida cognito, fugae in silvam consuluit. Nec latibulum latere potuit amantem, nec cordis desidia obfuit, [Col.1607B] quin persequeretur fugitantem. Iterato ergo virgo juvenis furore comperto, per occultos tramites Deo comitante Oxenfordiam ingressa est nocte intempesta. Illuc cum mane curiosus amator devolasset [al. advolasset], puella jam de fuga desperans, simulque pro lassitudine nusquam progredi potens, Dei tutelam sibi, prosecutori poenam imprecata est. Jamque ille cum comitibus portas subibat urbis, cum coelesti plaga irruente caecitatem incurrit. Intellectoque pertinaciae suae delicto, et Frideswida per nuntios exorata, eadem celeritate, qua perdiderat, lumen accepit [al. recepit]. Hinc timor regibus inolevit Angliae, illius urbis ingressum et hospitium cavere: quod feratur pestifer esse, singulis refugientibus sui damno periculi veritatem rei [Col.1607C] experiri. Ibi ergo femina virginei triumphi compos, statuit monasterium et diebus suis sponso vocante subivit fatum. Tempore vero Egelredi, cum Dani neci adjudicati in monasterium illud confugissent, pariter cum domibus insatiabili ira Anglorum flammis absumpti sunt. Sed mox regis poenitentia purgatum sacrarium, restitutum monasterium, veteres terrae redditae, recentes possessiones additae. Nostro tempore, paucissimis ibi clericis, qui pro libito viverent residuis datus ille locus a Rogero Salesberiensi episcopo Guimundo excellentis litteraturae et non aspernandae religionis canonico: Qui non inoperose commisso insudans muneri multos ibi canonicos regulariter victuros Deo exhibuit.[Col.1607D] Pagus Bedefordensis continet abbatiam Sancti Albani. Is non mercenarius nec futilis martyr habet laudatores et testes martyrii praecipuos, Bedam et Fortunatum, quorum copiae si vellem aliquid adjicere, tale esset ac si cuperem mari aquas infundere. Corpus sanctissimum, quod diu in terrae pulvere jacuerat, rex Offa in scrinio collocatum erexit in lumen, basilica pulcherrimi operis, et monachorum numerositate honoravit. Nec res est in ambiguo cum Bathoniae consistentem admonitum somnio, cumque illuc iter ageret, essetque vir in proximo lucis in modum ingentis faculae supra locum sepulcri, et noctu et interdiu descendentis animatum indicio. Id coenobium nunquam omnino ruinae patuit, sed nostra aetate per Paulum abbatem [Col.1608A] agente Lanfranco archiepiscopo in summum auspicium religionis evasit. In Huntendiniensi pago sunt Burch et Rameseia et Croland. Burch olim Medehamstede dicebatur; sed postquam Kenulfus abbas locum muro erexit, a similitudine urbis Burch vocatus est. Hic beatissimus Aethelwoldus monasterium construxit, adeo elaboratis sumptibus et ampliatis possessionibus, ut pene tota circa regio illi subjaceat. Colunt et fovent in eo reliquias corporum suorum virgines eximiae, Kinedreda et Kineswida Pendae regis filiae. Ambae ab infantia Deo dicatae nobile propositum tenuerunt ad senium. Sed junior non solius sui contenta salute etiam Offam sponsum caelibatui consecravit, is fuit rex orientalium Anglorum paucis annis, ephoebus jucundi vultus et [Col.1608B] animi, aetatis floridae, maximi apud cives amoris, Kineswide, cujus nuptias speraverat, monitu edoctus amores mutare in melius. Romam cum Kenredo rege Merciorum et Egwino Wicciorum antistite ivit, ubi attonsus in monachum, terrenis suo tempore valefecit. Ornat sodalitatem virginum (ut praedicant) rex sanctus Oswaldus, cujus ibi brachium haberi dicunt, nervis, cute, carne, integrum ab antiqua requietionis sede furtim ablatum: daturque ostensui scrinium magnum illius thesauri receptaculum; sed fides dictorum vacillat, ubi nihil auditor visu explorat. Hoc vero non dixerim, quod de integritate sancti sim dubius, sed utrum eo loci contineatur, nolo esse affirmator praeproperus.Ramesiensis abbatiae fuit aedificator sanctus [Col.1608C] Oswaldus Eboracensis episcopus [al. archiepiscopus], cooperante Egelwino quodam orientalium Anglorum comite; laudabili liberalitate utrique praedicabiles, sed maxime laicus, qui hoc loco, quod vidisset antistitem cujusdam principis inferias agentem dulciter defixo in solum lumine ingenue illacrymasse, adeo religione ipsius captus est, ut ei omnia sua prona faceret. Sancto ergo favore propensus coenobium illud opulentissime construxit in palustri quadam uligine situm. Felix ibi orientalium Anglorum episcopus primus de Seham jussu comitis Egelwini asportatus jacet; sed et duo germani Egelredus et Egelbrithus, quos filios patrui sui Egbertus rex Cantuariorum in spem regni adolescere metuens, [Col.1608D] aliquandiu circa se habitos tandem ab aulae frequentia removit, contuitum suum eis invidens. Accessit regiae malignitati minister funestus nomine Thunre, quod tonitruum sonat, qui eos quotidianis deceptos basiis inter amplexus ipsos pugione confodit: interemptos scrobi profundae, et, ut fertur, sub ipso sedili regis immersit, ne quisquam ibi pueros quaerendos putaret; quis enim eos ibi quaereret? sed divinus ille oculus, quem arcana cordium non fallunt, tulit insontes in lucem, multas ibi largitus sanitatum copias, praeterea terribili miraculo regem afficiens, ut eum supra sedentem afflaret incendium. Vicini ergo commoti, rudera illa tumultuario cespite corporibus injecta effodientes, basilicam eorum martyrio posuere. Ipse rex poenitens [Col.1609A] caedis sorori puerorum partem praegrandem insulae Tanati ad monasterium delegavit aedificandum pro piaculo interfectoris et interfectorum. Quod cum consueta impudentia Thunre in pravum torqueret subito telluris hiatu absorptus, videns et vivens intravit infernum. Locus erat sepulcri sanctorum in orientali Anglia, cujus nomen Eastreia. Quapropter comes provinciae Egelwinus de obscura levatos ecclesia celebri pompa Rameseiam perduxit. Jam vero illum et istos praecedit miraculis, transcendit signis, qui jacet ibidem Ivo Persa episcopus. Is quondam pertaesus deliciarum, quas ibi [al. illi] amplissimus episcopatus administrabat, reliquit clam suis omnia, peregrinationem longissimam tribus tantum sociis aggressus. Multorum [Col.1609B] ergo annorum inter permensus, et rusticum se habitu pannoso videntibus ementitus Angliam tandem adnavigavit, delectatusque admodum ignotae linguae Barbarie, quod quasi fatuus ab omnibus rideretur, in lutosa provincia substitit, ibique vitam suam, quanta fuit, exegit. Secuti ordine, quo Deus praeviderat, comites provinciales nec locum sepulcri, nec nomen sancti norant. Lapsa sunt multorum momenta temporum, jacebatque sub oblivionis obscuro coeleste margaritum. Jam beatus Oswaldus reliquerat terras, jam Egelwinus finem vitae fecerat; cum autem complacuit ei, qui tempora disponens in mensura et numero et pondere cuncta ordinat, apparuit in visu sanctus Ivo simplicitatis innocentis viro, eique nomen et gradum et sepulcri locum perordinem [Col.1609C] exposuit. Iret ergo, et abbati Ramesiensi seriem visionis explanans, adjiceret, ut se Rameseiam exportato socios ibi relinqueret, non corpus suum locandum in scrinio, sed in loco altari contiguo adeuntibus opportuno, hactenus haec visio valuit, ut abbatis Ramesiensis credulitatem eliceret. Qui sicut ad credendum tardus, ita semel fide concepta, ad facienda quae visa fuerant, celer et maturus, perrectum est igitur, et sepulcrum quaesitum, inventum apertum, continuoque sancto corpore in linteo exposito, ex ipsis mausolei sinuosis anfractibus erupit unda bullis uberrima fugacibus. Manat ad hunc diem fons dulcis potui, accommodus omnium valetudini, nec potest numero aestimari, nedum comprehendi scripto multitudo per [Col.1609D] beatum illum sanatorum; adeo ut nullus sit in Anglia sanctus Ivone vel exoratu vel facilior effectu efficacior. Vidi ego quod dicam, monachus quidam morbo intercutis aquae languebat. Jam turgida pellis in altum creverat, jam gravis halitus astantes submovebat, ipse sibi epotaturus totos amnes, exsiccaturus plena dolia videbatur. Admonitus in somnis ad sanctum Ivonem perrexit, ibique tertio potata aqua undam superflui humoris ore rejecit. Detumuit venter, remarcuerunt crura, et ne plura, totus homo in sanitatem reviruit, tandemque gloriatus est pro tam salubri vomitu se aliquando satiari posse de potu.Croland est una insularum jacentium in illo tractu [Col.1610A] orientalium stagnorum, quae a meditullio terrae orientia, et per centum et eo amplius millia fluentia in mare, cum multis et magnis fluminibus impetu suo praecipitantur. Hic Guthlacus non dejecta stirpe oriundus ephoebus, spreto usu armorum quo pollebat, cum esset viginti quinque annorum solitariam vitam ingressus quindecim annis deguit. Quibus assistente Dei gratia et sacerdotii gradu et signorum honore et vaticiniorum veritate approbatus est. Sed magis virtutum ejus gratia post obitum splenduit tam sacratissimi corporis post annum incorruptela, quam multorum miraculorum ostensione praecipua; meritis quoque ejus datur, quod ad corpus ejus aedificato monasterio inter tot bellorum turbines, inter tot temporum volubilitates [Col.1610B] nullam aerumnam vel detrimentum sui locus ille persenserit. Accessit et novus hospes, sed vetus apud Dominum patronus sanctus Neotus, qui quondam beatissimi Erkenwaldi discipulus apud Cinultelberi maxima semper veneratione habitus est. Sed illinc pro Danorum incursu sublatus, et Croland delatus, modo juncto cum Guthlaco umbone indigenas protegit, advenarum etiam vocibus exorabilis. Quamvis enim locus nisi per aquam, nusquam adiri possit, tamen ante portam monasterii publicus, ut ita dicam, praeternavigantium trames habetur. Quo fit, ut pene nunquam ibi desint hospites ultra citraque commeantes. Invenerunt quoque nostra tempora, quem consecrarent martyrem, quod innocenter caesum fama pronuntiet, quod utinam [Col.1610C] a veritate non dissideat. Waldefus is est amplae prosapiae comes, filius Siwardi magnificentissimi Northumbranorum comitis. Hic a Willielmo rege seniore pro cujusdam conjurationis in se factae suspicione comprehensus diu in vinculis tentus, ultimo capite spoliatus est, et apud Croland sepultus. Opiniones Normannorum in malum in gestis regum posui; hic Angli quid de diverso asserant, non tacebo. Angli plurimum veritate praestantes: necessitate comitem in convivio interceptum ad conjurationem solum motu labiorum non voluntate addictum [al. adductum] infidelitatis sacramentum agitasse, eo id fuisse palam, quod et Lanfranco archiepiscopo et ipsi regi ultro confessus poenitentiam de simulato ad horam consensu fecerit. Anglorum [Col.1610D] astipulationi divinitas assentiri videtur, miracula multa et ea permaxima ad tumbam illius ostendens. Aiunt enim in catenas connexum quotidianis singultibus perperam commissa diluisse. Mihi prior loci narravit, se miraculis commotum, corpus nobile ab omni labe immune contrectasse, caput reliquo corpori compaginatum rubra tantum quasi linea signum caedis ostentante vidisse. Quapropter non se dubitare illum in omni sermone sanctum appellare, in illius nomine orationes et beneficia loci petentibus dare dicebat.DE EPISCOPIS ELIENSIBUS. [Col.1611] [Col.1611A] Restat Heliensis episcopatus a nobis percensendus, qui cum fuerit explicitus ferias tantarum circuitionum hic labor noster accipiet. Deu stagnantium insularum maxima ab anguillarum copia ita dicta, sicut Beda communi notitiae consentiens auctor est. Denique illorum et omnis pene amnicorum piscium generis tanta est copia, ut sit advenis miraculo, indigenis pro illorum admiratione ludibrio. Nec minor aquaticarum volucrum vilitas, ut pro uno asse de utroque cibo quinque homines et eo amplius non solum famem pellant, sed et satietatem expleant. Ibi felicissima domina Edeldrida [al. Etheldritha] prima monasterium statuit ancillarum Dei: post eam Sexburga soror ejus uxor Erkomberti regis Cantuariorum et mater sanctissimae virginis [Col.1611B] Ercongettae: in eodem loco sub religione et nomine abbatissae consenuit. Ibi successit in regimine altera ejus filia Ermenilda, quae fuerat uxor Wlferii regis Merciorum, et mater Wereburgae virginis, de qua superior sermo veritatem perstrinxit. Hae tres continuatis successionibus abbatissae fuerunt: habueruntque successivis temporibus multas, et regiminis et religionis imitatrices usque ad tempora Danorum, qui etiam in ipsas paludes irruentes, habitatricibus effugatis habitacula subruunt. «Quorum unus, cui cordis immanitas rabiem aspirabat» pretiosum pallium, quo tumba virginis Etheldridae operiebatur, subripuit, et marmor mausolei bipenni percussit: quo ictu cum crusta dissiluisset marmoris, fragmentum illud repercusso a terra impetu in [Col.1611C] oculum percussoris volavit, sed et ipse in terram sine mente ruit. Caeteri certatim illo ejecto [al. erecto] aliarum sanctarum sepulcra, quae temerare meditabantur, inviolata relinquentes in fugam proruunt.» Sed non diu solitudo sacratissimi loci duravit, adnitentibus et rege Angliae et provincialibus. «Positi ergo ad tempus clerici, qui sacra divina frequentarent. Eorum aliquis procacior caeteris aut puto sincera mente ad virginis incorruptionem certius explorandam socios exacuere tentavit. Illis periculum rei prae se ferentibus ipse accessit, primoque per foramen, quod Dani effecerant, appositam virgae candelam immittens, curiositate oculorum quantum poterat secutus, omnia rimari: mox [Col.1611D] summitate virgae fissa pannos, quibus sacrum corpus involvebatur, ad se trahere conari. Jamque partem attraxerat, cum virgo indignata nudum corpus a nebulone videri, pannum introrsum violenter retraxit, adeo ut illum contranitentem terra supinum elideret: quo casu perpetuo debilis, et posterius amentia non caruit.» Id foramen postea Ethelwoldus episcopus sanctus caemento et lapide damnavit, extrusisque clericis monachos induxit, contulitque ibi magna et quanta quis miretur praedia, omnia ex suo mercatus. Quantitatem possessionum antiquarum ex hoc conjice: quod licet plura dempta, plura usurpata, is qui modo rem regit, mille et quadragintas libras marsupio suo quotannis annumerat: [Col.1612A] monachis vix trecentas contulerit, praeterea, quae in suos et servientium et hospitum usus absumit. Brithnodus ibi ab Ethelwoldo abbas constitutus transtulit ad coenobium corpus Withburgae sororis sanctae Etheldredae. «Jacebat ad hoc tempus illa in rure ignobili in quo ipsa pluribus annis caelebs et ciborum continens transegerat: ministrabat ei quotidianum ex uberibus potum cerva domestica et manui assueta, quam cum quidam seu telo seu jaculo appetisset et exanimasset, regio non multo post morbo captus extabuit. Hujus ergo illibatum corpus impositum navi Brithnodus transferebat, civibusque ad arma re cognita prosilientibus, nisi puppim in fluctus praecipitare properasset, profecto poenas luisset. Non enim insula tunc nisi navigio [Col.1612B] adiri poterat; sed nostra aetas solertior vicit naturam, aggeribusque in paludem jactis tramitem terrestrem praebuit, et insulam pedibus accessibilem fecit. Nautis ergo inter undarum volumina periclitantibus, quia illi timore periculi se inexplorato stagno commiserant, columna ignea e coelo ad navem pertendens, navem cito cursu ad littus perduxit.» At vero de Withburgae incorruptione cum quibusdam venisset in dubium, tempore Richardi abbatis cum transferrentur corpora sanctarum, dubietas eventilata est: et beatam quidem Etheldritham nemo penitus pro veteri fide praesumpsit attingere, ipsam vero ultra mammas detexere, visaque est toto corpore integra, dormienti similior quam mortuae, pulvillo serico ad caput apposito, [Col.1612C] velo et totis vestibus integra novitate repitentibus, serena facie, roseo rubore suavis, dentibus candidis, labiis paululum reductis, papillis admodum parvulis. Habuit ergo hoc coenobium abbates usque ad nonum annum Henrici regis. Tunc enim, quia Lincolniensis episcopatus dioecesis nimium protendebatur, consilium habitum est, ut apud Dely constitueretur episcopus, haberetque pagum Grantebrigensem, et ne Lincolniensis sumptus suos imminutos quereretur, dedit regia liberalitas ex alieno villam Heliensem Spallinges vocatam, quae episcopi damnum sarciret, querelam compesceret.Intronizatus est ergo ibi Herveus quidam, qui fuerat Bancorensis episcopus, dimiseratque spe [Col.1612D] majorum divitiarum sedem, causatus quod sibi et Wallensibus non conveniret. Est enim Bancor, in ipsis Wallis, monasterium quondam nobile et tot habitatoribus plenum, ut (sicut Beda refert) si in septem partes divideretur, non minus quaeque portio quam trecentos homines haberet; sunt certe adhuc ibi tot semiruti parietes ecclesiarum, tantae turbae ruinarum quantae vix alibi. In ejus (Heliensis dico) episcopi parochia est Thorneiae coenobium. Thorneia ulterior scripto et contractior spatio, sed prior laudum titulo, paradisi simulacrum, quod amoenitate jam coelos ipsos imaginetur, in ipsis paludibus arborum ferax, quae enodi proceritate luctantur ad sidera, aequorea planities herbarum viridantibus [Col.1613A] comis oculos advocat, currentibus per campum nullus offensioni datur locus. Nulla ibi vel exigua terrae portio vacat, hic in pomiferas arbores terra se subigit; hic praetexitur ager vineis, quae vel per terram repunt, vel per bajulos palos in celsum surgunt. Mutuum certamen naturae et cultus, ut quod obliviscitur illa, producat iste. Quid dicetur de aedificiorum decore, quae solum mirabile quantum inter illas paludes solidum inconcussis fundamentis sustinet? Solitudo ingens ad quietem data monachis, ut eo tenacius haereant superis, quo castigatius mortales conspicantur. Femina ibi si visitur monstro habetur, maribus advenientibus quasi angelis plauditur. Caeterum ibi nullus nisi momentanee conversatur, famuli monachorum et [Col.1613B] ipsi feriatis diebus absunt. Vere dixerim insulam illam esse castitatis diversorium, honestatis contubernium, divinorum philosophorum gymnasium. Thorneia propter condensitatem dumorum vocata.At vero Ethelwoldus vepres exstirpari, spinas sarciri [al. sarriri] jussit, jam a principio episcopatus meditatus omnibus mundi omissis eremiticam exercere ibi vitam. Libabatque ut poterat, futurae quietis primitias diebus quadraginta in remotissima, quam ipse construxerat, ecclesia, solus Deo vacans, idcircoque non tantum terrarum illuc, quantum alibi, congessit; sed quantum sibi et XII monachis satis esset; omne vero, quidquid loco contulit, ab omnibus in perpetuum publicis functionibus [Col.1613C] liberum fecit regis edicto cunctorum episcoporum et optimatum assensu firmato. Corpora sanctorum, qui olim in illa eremo diversati fuissent, necnon et aliorum per Angliam tot advexit, ut omnes pene anguli ecclesiae pleni sunt, quorum nomina scribere ultro refugio, quia barbarum quiddam stridunt. non quod eos sanctos vel discredam, vel diffitear, cujus enim auctoritatis ego sum, qui in disceptationem vocem, quae facta consecravit antiquitas? sed quia, ut dixi, vocabula eorum inconditum sonant, horridum olent, fatuis duntaxat hominibus quales multos nostra parit aetas, nolo sanctos exponere ludibrio: praesertim cum eorum vitas nec habitatores legant, frivolumque videatur, [Col.1614A] si eorum praedices merita, quorum nulla invenias miracula, igitur omni reverentia custodita pace solum Benedictum ausim propalare, qui Bedae nutritius et abba fuit. Hic Wirae amnis utrasque ripas (qui apud Northumbros non incelebris famae habetur) monasteriis praetexuit sub apostolorum Petri et Pauli nomine, charitatis et regulae unione non discrepantibus, hujus industriam mirabitur, qui leget librum, quem idem Beda composuit de vita ejus et caeterorum abbatum suorum: industriam, quod copiam librorum advexerit, quod artifices aedium lapidearum et vitrearum fenestrarum primus omnium Angliam asciverit: totum aevum pene, transigendo talia, peregrinatus. Quippe studio advehendi cognatis aliquid insolitum amor patriae et voluptas [Col.1614B] elegantiae asperos fallebant labores, nec enim lapidei tabulatus in Anglia ante Benedictum nisi perraro videbantur, nec perspicuitate vitri penetrata lucem solaris jaciebat radius: patientiam, quod in possessione coenobii Sancti Augustini apud Cantuariam libenter venienti Adriano cesserit, non reveritus Theodori archiepiscopi supercilium, sed veneratus magisterium; fuerat enim illius coenobii abbas ab Egberto rege constitutus, sed ut dixi, reverentiae Theodori cessit, cui praeceperat Vitalianus papa, ut Adrianum juxta se locaret speculaturum ne quid in ecclesia more Graecorum novaret: quod dum per alienas terras cursitat, diu absens subintroductum a monachis suis Wirensibus se inconsulto abbatem [Col.1614C] aequanimiter imo magnanimiter tulerit, domumque reversus parilem illi honorem in consessu, in omni porro potestate communicaverit; quin et ictus paralysi tam valide, ut nihil artuum ei esset flexibile, tertium constituerit, quod alter, de quo diximus, eadem decoqueretur valetudine non mitius quam ipse. Cumque morbus jam crescens quateret vitalia, socio ad se accito solo nutu valedixit; sed nec ille praestantius valuit redhibere officium, utpote qui propinquiorem tendebat ad exitum. Nam ante Benedictum defunctus est. Hujus ergo corpus magno coemptum pretio Adelwoldus Thorneiam advexit, et obscurioribus sanctis lucifluum jubar invexit.LIBER QUINTUS. SEU VITA ALDHELMI SCIREBURNENSIS EPISCOPI (Henr. WHARTON, Anglia sacra, II, p. 1.)[Col.1613] MONITUM. [Col.1613] Inter alia historiam De pontificibus Anglorum a prima fidei susceptione ad annum circiter 1125 contexuit Willelmus Malmesburiensis, et in quinque libros opus distribuit. Ex his quatuor priores in multis apud nos codicibus mss. reperiuntur, quinti autem rarissima sunt exemplaria. Hodie enim vix aliud [Col.1615] praeter id quo usi sumus invenitur; et Joannes Jocelinus post enumerata plura priorum quatuor librorum apographa a se visa, se quinti unicum penes Joannem Foxum vidisse testatur (Tract. de hist. Angl., c. 16). Scriptus itaque a Willelmo videtur diu post evulgatos libros priores; atque hinc factum est ut a caeteris dissociatus fuerit. Ejus spem fecerat Willelmus in libro II. De pontif. Angl., cap. De episcopis Scireburn. Primus, inquit, ibi sedit Pater Aldhelmus; quem hic tantum loco ordinis nomino. Namque quod ejus Vitam nunquam plene digestam reperi, spectantque ad eam quamplurima, quae si posteros celavero, delinquo; cogitavi annuente Deo, in extremo hujus opusculi libro cum ejusdem modi materia liberiori congredi otio. Quintus igitur liber, ut Jocelini verbis utar, agit tantum de Vita et miraculis S. Aldhelmi, et de statu Malmesburiensis coenobii. Ad hunc scribendum Willelmus lege gratitudinis se obstrictum dicit. Coenobium enim Malmesburiense Aldhelmus fundavit. Quatuor priores libri a viro doctissimo Henrico Savilio Londini 1596 editi sunt; quintus jam primum prodit. Hunc quidem V. cl. Joannes Mabillonius in Actis Benedictinorum, Saec. IV, par. I, p. 726, se dedisse arbitratus est, ex codice Cottoniano descriptum; vere autem leve ejusdem compendium duntaxat edidit. Compendium sane antiquitatem non contemnendam habet, (codex enim ille Cottonianus (Claud. A. 51) ante quingentos fere annos exaratus esse videtur) genuinae autem Willelmi Historiae vix octavam partem exhausit. In praefatione sua Mabillonius Egwinum Wigorniensem, Osmundum Sarisburiensem, et Eadmerum, commentarios de Vita Aldhelmi ante Willelmum contexuisse scribit. Ejusmodi quidem opus Egwino Baleus et Pitsius inscribunt, vereor ne incerta admodum fide; neque de aliis res constat. Faricium abbatem Abendoniensem nonnulla de Aldhelmi Vita ante se collegisse Willelmus in prologo suo agnoscit. Genuinum Willelmi de Aldhelmi Vita librum Baleus nunquam viderat. Initium enim istud dedit (cent. II, c. 73): Beatus Aldhelmus Saxonica, quibus verbis epitome a Mabillonio edita inchoatur. Alium de eodem libro errorem Baleus iniit, librum Willelmi De Antiquitatibus Malmesburiae a libro ejusdem De S. Aldhelmi Vita diversum statuens (cap. 201). Pitsius utrumque Balei errorem in farraginem suam pro more descripsit. Genuinum Willelmi librum ex codice ms. Collegii S. Trinitatis Cantabrig. descripsi. Codex charactere pessimo ante ducentos circiter annos scriptus est, et praeter frequentia librarii sphalmata graviorem accepit injuriam a bibliopega, qui in foliorum summitatibus integras saepe lineas abscidit.Huic libro Willelmus intexuit plures antiquas monasterii Malmesburiensis chartas de quibus nonnulla observare non inutile erit, praesertim cum chartarum fidem in parte prima, saepe rejecerim in parte etiam tertia id saepius factuam. Jamdiu est quod chartarum monasticarum fraudes a viris eruditis detectae fuerint. Mitto quae Lannoius et ex exteris alii de hac materia commentati sunt; si quis de nostrae gentis chartis certiora velit ediscere, consulat D. Joannis Marshami Praefationem ad Monasticon Anglicanum et et eruditissimi praesulis Edwardi episcopi Wigorniensis Opus vernaculum De Originibus Ecclesiae Britannicae (pag. 14, etc). Ante utrumque D. Henricus Spelmannus in notis ad concilia Anglica observaverat (p. 125) suspectam esse plerumque chartarum fidem; et prolato ex archivis Ecclesiae Cant. vetusto fragmento docuerat chartas in Anglia sub exitum saeculi septimi primo scribi coepisse, primamque omnium fuisse quam Withredus rex Ecclesiae Cant. anno 694 dedit. Quaecunque igitur aetatem superiorem prae se ferunt, certissime sunt commentitiae. Porro ex iis quae sequuntur usque ad Edgari regis tempora, Latine conscriptae, pars maxima esse spuria merito censeri potest quod mihi ex frequenti temporum appositorum et episcoporum subscribentium cellatione innotuit. Post Edgari tempora haud ita multa falsa esse potui deprehendere. In paucissimis autem seu ante seu post Edgari tempora chartis Saxonice conscriptis fraus intercedit. Fere omnes enim chartae commentitiae post Normannorum adventum confictae videntur, quando Normanni victores fundos et possessiones ab Anglis abstrahere per fas et nefas moliti, ab his rationem reddi exegerunt, quo jure quove titulo terras suas et privilegia possederunt. Tunc monachis chartae seu ex archivis depromendae seu confingendae erant, ni coenobiis suis deturbari et ad inopiam redigi mallent. Chartas autem Saxonicis litteris conscriptas supposuisse parum profuisset. Has enim Normanni parvipendissent, et ne levi quidem intuitu dignati essent. Sic enim Normannorum fastum primis Willelmi regis temporibus Ingulphus descripsit (f. 512): Ipsum etiam idioma Anglorum tantum abhorrebant; quod leges terrae statutaque Anglicorum regum lingua Gallica tractarentur; modus etiam scribendi Anglicus omitteretur, et modus Gallicus in chartis et in libris omnibus admitteretur. Normannis igitur qui Anglorum linguam et nescierunt et oderunt, chartas Saxonicas protulisse inane fuisset; atque ideo Latine comminiscensae erant. Porro aliam adhuc causam chartas confingendi Willelmus Normannus monachis dedit. Ipse enim, qui res ecclesiasticas pro lubitu disposuit, neque magis antiquam Ecclesiae disciplinam quam justitiae leges excoluit, monasterium S. Martini de Bello a se fundatum a jurisdictione episcopali penitus exemit. Ab hoc tempore insana monachos insigniorum coenobiorum ambitio incessit similem exemptionem impetrandi (EADMER. Hist. Nov. p. 62). Ejusmodi exemptionem ab Alexandro papa ante annum 1073 obtinuit Baldwinus S. Edmundi abbas; quamvis in hac papa, utpote rem hactenus inauditam atque intentatam ausus, ea usus sit moderatione ut id salva primatis obedientia fieri decreverit. Lanfrancus tamen archiepiscopus abbati in Angliam reverso privilegium abstulit. Postea archiepiscopis mollioris animi Ecclesiae Anglicanae praesidentibus, Radulfo, Willelmo et Theobaldo, fractaque a pontificibus Romanis ejusdem libertate, monachi nil non sibi licere rati, a jurisdictione tam archiepiscopaliquam episcopali eximi quaesiverunt; confictisque primum pontificum et regum antiquorum chartis obedientiam episcopis suis denegarunt, dein in curia Romana litigantes, chartas suas confirmari vi pecuniae obtinuerunt. Quaecunque igitur exemptionem a jure ordinario episcopali praetendunt monachorum chartae ante Normannorum tempora, falsae merito sunt habendae. Quod si enim pontificibus Romanis antea familiare fuisset amplissimas ejusmodi exemptionis chartas, quales postea prolatae sunt, monachis conferre, certe Alexander papa Baldwino abbati, viro potentissimo et grandi pecunia munito, exemptionem perfectam non invidisset. Certe quod chartas exemptionis Malmesburiensi coenobio datas (quae in hoc Willelmi libro reperiuntur) attinet, eas fraudis arguit epistola Ricardi archiepiscopi Cant. ad Alexandrum papam manu Petri Blesensis (epist. 68) anno 1180 scripta. Monasterii Malmesburiensis monachi nuper sibi abbatem elegerant: cumque Sarisburiensis episcopus electo inhibuisset, appellatione etiam interposita, ne ab alio quam a se benedictionem acciperet, electus in Walliam clam profectus, ab episcopo Landavensi benedici obtinuit. Archiepiscopus itaque abbatem suspendit, donec ad inobedientiae suae excusationem libertatis seu exemptionis privilegium produceret. Abbas coram archiepiscopo quasdam exemptionis suae litteras praetendebat, quae in filo et bulla videbantur vitiosae, stylumque Romanae curiae minime redolebant. Eas falsitatis episcopus accusavit; et multas abbatum Malmesburiensium professiones sibi et praedecessoribus suis factas exhibuit. Abbas recessit contumaciter, dicens se nulli episcopo vel archiepiscopo nisi soli summo pontifici respondere teneri. Viles, inquit, sunt abbates et miseri, qui potestatem [Col.1617] episcoporum prorsus non exterminant, cum pro annua auri uncia plenam a sede Romana possint assequi libertatem. Huic itaque ne papa faveat, archiepiscopus rogat, et simul acriter deflet injuriam episcopis totique Ecclesiae factam per exemptiones abbatibus a sede Romana donatas. Monasteria enim, quae hoc beneficium damnatissimae libertatis sive apostolica auctoritate, sive, quod frequentius est, bullis adulterinis adepta sunt, plus inquietudinis, plus inopiae incurrerunt. Falsariorum enim praestigiosa malitia ita in episcoporum contumeliam se armavit, ut falsitas in omnium fere monasteriorum exemptione praevaleat. Praeclarum hujus rei testimonium exstat in archivis Ecclesiae Christi Cant. de bullis supposititiis monachorum S. Augustini Cant. qui multam archiepiscopis Cant. molestiam integro fere saeculo duodecimo facesserunt, ut auctoritatem archiepiscopalem excuterent; quod et denuo effecerunt, prolatis in hanc rem S. Augustini archiepiscopi et Ethelberti regis aliisque vetustis privilegiis. De his et ejusmodi aliis privilegiis Aegidius Ebroicensis episcopus ad Alexandrum papam litteras dedit quae in archivo dictae ecclesiae reperiuntur, munitae ipsius sigillo, cujus circumferentiae inscribitur Aegidii Dei gratia Ebroicensis episcopi. In dorso autem scriptum est. Contra falsa privilegia S. Augustini; qualiter per unum monachum falsarium S. Medardi adulterinis privilegiis se munierunt. Has litteras vide inter variorum epistolas ad Alexandrum III, in Patrologiae tomis mox edendis, ad annum 1181.PROLOGUS LIBRI QUINTI [Col.1617] [Col.1617A] Totius Angliae, quaquaversum porrigitur, episcopatibus circuitis; sicut post longam peregrinationem domum revertor; ut de beatissimo Patre Aldhelmo pollicitum exsequar meum : ad quod pro viribus implendum non me sollicitat dicendi materia uberior, sed affectus in sanctum quem ipse meruit propensior. Num enim par esset ut ei negarem vocis meae praeconium, qui mihi contulit post Deum quantulum habeo ingenii? Illi non impenderem linguam; cui, si necesse esset, impenderem vitam? Atqui nimium avarus est qui verborum suorum tenax est. Quia igitur immaniter deviaretur a justitia, si in hoc sanctorum brevi commentario solus dominus et patronus noster obumbraretur silentio; suscepi vel pauca de ipsius vita dicere, quamvis [Col.1617B] pro inscitia rerum nequaquam valeo voluntati satisfacere: adeo praeter illud quod de illo Beda in Gestis Anglorum tangit, semper infra meritum jacuit, semper desidia civium agente inhonorus latuit. Magnus ille quidem scientiae gloria, miraculorum eminentia, sed nulla quae supersit illustratus Scriptura. Gaudeat aliquis se de Aldhelmi miraculis plura sic legisse quae vivens duntaxat fecerit. Ad me profecto nihil manavit, nihil quanquam curiosissimo accessit studio, nisi quod artifex manus argenteo et perantiquo impressit scrinio. Compegit haec in libellum abbas Abendoniensis Faricius auctoritate sua nitens, nec quidquam praeterea quod dicta sua firmarent [l. firmaret] testimoniorum extrinsecus adducens. Mihi placuit diversum dicendi genus, [Col.1617C] ut per illa gesta quae a scriptis Faricii vacabant, introrsus pergerem et quaeque dicta idoneis testibus velut quibusdam postibus ambirem. Quis enim aliter crederet gestis tam longe a nostra memoria remotis, ut quod sic dictum sit, propter styli penuriam [Col.1618A] sepultis? Supersunt praeterea plura meum monachi scilicet Malmesburiensis exspectantia officium, quae vir ille aut nescivit, aut dicere supersedit. Fuit enim sicut non usquequaque despicabilis eloquentiae, ita in his duntaxat propter ignorantiam linguae incuriosae scientiae, utpote sub lusco natus aere. Aequi igitur et boni consule, lector meus, ne personae meae obscuritas prae abbatis dignitate praejudicium patiatur. Quamvis si honores attenderis, et nos aliquod nomenque decusque gessimus. Quadripartito ordine itaque haec procede narratio.Primo ut sanctissimi viri ostendam genus et scientiam.Secundo quae coenobia fecerit, quibus privilegiis [Col.1618B] et patrimoniis hoc nostrum insignierit, subjiciam: ubi auditoris patientiam jam hinc ex prooemio convenio, ne alienis scriptis gravatus effugiat. Hic enim libellus non ostentationem eloquentiae, sed congeriem scientiae pollicetur; ut non tam vita dicatur sancti, quam vitae ipsius testimonium, cognitionis instrumentum.Tertio paucissima miracula quae juvenis fecit; non quod plura non fecerit, sed quod ista tantum dubietatis scrupulum effugere potuerunt, non omittam.Quarto seriem temporum post beati viri obitum quanta potuero veritate deducam, quanta libertatis naufragia Ecclesia nostra pertulerit, quam semper prospere cum videretur oppressa maxime, per patrocinium [Col.1618C] sancti, caput contra fortunam extulerit. Ac me quidem his enarrandis imparem non nescio; sed Spiritus sancti ductu, qui jam carbasa non segniter implesse videtur, ultro hujus immensitatem pelagi securus velivolabo.LIBER QUINTUS. PARS PRIMA. [Col.1619] [Col.1619A] Igitur Aldelmus Saxonum oriundus prosapta, familia haud dubie nobilissima, morum generositate vicit ingenuitatem lineae. Faritius allusit ad nomen ut diceretur Aldelmus quasi senex almus; sed ego, si ludis insertis occupationes legentis furari liceret, dicerem longe aliter interpretatione detorta, quod Aldhelmus interpretetur galea vetus. Sic enim debere scribi nomen suum H littera interposita ipse sanctus in prologo Aenigmatum suorum perspicue innuit. Convenit interpretationi vita viri; quod galea salutis caput protectus emeritamque et cedere hosti nesciam Christi militiam edoctus, opimam de diabolo lauream in coelum evexit. Ferunt quidam, incertum unde id assumpserint, fuisse nepotem Inae regis West-Saxonum ex fratre Kentero. Nobis pro [Col.1619B] vero arrogare non libuit, quod videtur magis opinioni quadrare volaticae, quam veritati historicae. Siquidem ex chronicis constat quod Ina nullum fratrem praeter Inigildum habuerit, qui paucis ante ipsum annis decessit. Possem et illud objicere quod Aldhelmus non minor septuagenario decedens, Inam plus XVIII annis superstitem reliquerit, idemque rex post tot annos viridi adhuc aevo Romam iverit. Convenitne ut patruus juvenis nepotem septuagenarium haberet, qui de fratre minoris aetatis natus fuisset? Verumtamen quod discrepat, ponatur in medio; et dicatur quod caret ambiguo. Qui enim legit Manualem librum regis Elfredi, reperiet Kenterum beati Aldhelmi patrem non fuisse regis Inae [Col.1619C] germanum, sed arctissima necessitudine consanguineum. Quod autem Saxonici generis fuerit ipse, in epistola quam Cellano cuidam misit, his edocet verbis: «Miror quod me tantillum homunculum de famoso et florigero Francorum rure vestrae franite [forsan Francicae legendum] fraternitatis industria interpellat Saxonicae prolis prosapia genitum et sub arctoo axe teneris infantiae cunabulis.»Parens ergo qui pro conscientia nobilitatis nihil abjectum saperet, non degeneris magistri scholae tradidit filium primis imbuendum elementis, sed Adriano abbati Sancti Augustini, quem in arcem [l. arce] scientiae stetisse qui Anglorum Gesta perlegit intelligit: cumque jam majusculus a Cantia in West-Saxones remeasset; religionis habitum in [Col.1619D] Meldunensi accepit coenobio; id quidam qui alio nomine vocatur Meildulf, natione Scotus, eruditione philosophus, professione monachus, fecerat. Ibi pusio Graecis et Latinis eruditus litteris brevi mirandus ipsis enituit magistris. Qui cum natali solo voluntaris carens, illuc devenisset; nemoris amoenitate, [Col.1620A] quod tunc temporis in immensum eo loci succreverat, captus, eremiticam exercuit. Deficientibusque necessariis, scholares in discipulatum accepit; ut eorum liberalitate tenuitatem victus corrigeret. Illi procedenti tempore magistri sequaces ex scholaribus monachi effecti, in conventum non exiguum coaluere. Horum exemplo et consortio Aldhelmus informatus ad studium, liberales artes plenitudini scientiae adjecit, quas ut medullitus combiberet, iterum Cantiae studuit ad pedes Adriani, qui esset fons litterarum, rivus artium; donec valetudine cogente repedaret domum.Dictorum tenorem consequantur testimonia; ne fides auditorum sit tenera. Quod infantem Adrianus erudierit, ipse in epistola ad eumdem sic dicit: «Reverendissimo [Col.1620B] Patri meaeque rudis infantiae venerando praeceptori Adriano Aldhelmus vernaculus familiae Christi et vestrae pietatis supplex alumnus, salutem, etc.» Quod a puero in Meldunensi coenobio fuerit et altus et doctus, Lutherius episcopus insinuat in privilegio quod eidem Aldhelmo abbatiam dedit. «Ego Lutherius gratia Dei episcopus, rogatus sum ab abbatibus, ut terram illam cui indictum est vocabulum Maldulfesberg, Aldhelmo presbytero ad degendam regulariter vitam conferre largirique dignarer. In quo videlicet loco a primaevo infantiae flore atque ab ipso tirocinio rudimentorum liberalibus litterarum studiis eruditus, et in gremio sanctae Matris Ecclesiae nutritus, vitam duxit.» Quod Meldum coenobium illud construxit; Sergius papa in [Col.1620C] privilegio quod eidem Aldhelmo dedit [testatur]. «Poscente a nobis religione tua, ut ductoris nostri apostolorum Principis vice monasterium Beatorum apostolorum Petri et Pauli quod Meldum religiosae memoriae condidit, quod et nunc Meldumesberge vocatur, situm in provincia Septonia, quod tuam religionem provide dispensare cognovimus, apostolicis privilegiis roboremus; piae petitioni favorem tribuimus.» Quod iterum Cantiae studuerit, sed pro valetudine discesserit, idem in epistola ad eumdem Adrianum: «Fateor, mi charissime, quem gratia purae dilectionis amplector, postquam a sociali contubernio vestro ante triennium circiter discedens a Cantia sequestrabar, quod nostra parvitas hactenus [Col.1620D] ad consortium vestrum ardenti desiderio flagrabat; quod et jamdudum cogitarem, quemadmodum in votis est, adimplens perficere, si rerum ratio ac temporum vicissitudo pateretur, et nisi me diversa impedimentorum obstacula retardarent, praesertimque corporeae fragilitatis valetudine medullitus [Col.1621A] tabentia membra coquente non sinerer; qua quondam, dum post prima elementa iterum apud vos essem, domum redire coactus sum.»Planum, ut arbitror, factum est his testimoniis; quod liberalium artium tempos [l. compos] fuerit, qui tanti contubernalis consortio fruitus sit. Nec ipse sane suffragio laudum suarum defuit, ubi dixit, se primum omnium suae gentis hominum fuisse qui ad scientiam metrorum praesumpsit ingenium, impulit animum. Ista enim sunt ejus verba in calce libri, quem fecit de schematibus: «Haec, inquit, de metrorum generibus et schematibus pro utilitate ingenii mei habes, multum faboriose, nescio si fructuose, collecta, quamvis mihi conscius sum illud me Virgilianum posse jactare, [Col.1621B] Primus ego in patriam mecum, modo vita supersit, Aonio rediens deducam vertice Musas.»Litteris itaque ad plenum instructus, nativae quoque linguae non negligebat carmina; adeo ut, teste libro Elfredi, de quo superius dixi, nulla unquam aetate par ci fuerit quisquam, poesim anglicam posse facere, tantum componere, eadem apposite vel canere vel dicere. Denique commemorat Elfredus carmen triviale, quod adhuc vulgo cantitatur, Aldhelmum fecisse; adjiciens causam qua probet rationabiliter tantum virum his quae videntur frivola institisse: populum eo tempore semi barbarum, parum divinis sermonibus intentum, statim cantatis missis domos cursitare solitum; ideoque sanctum [Col.1621C] virum super pontem qui rura et urbem continuat, abeuntibus se opposuisse obicem, quasi artem cantandi professum. Eo plus quam semel facto, plebis favorem et concursum emeritum. Hoc commento sensim inter ludicra verbis Scripturarum insertis, cives ad sanitatem reduxisse; qui si severe et cum excommunicatione agendum putasset, profecto profecisset nihil.Praeconio itaque nobilis doctrinae favorabilis quantum haberetur; indicio sunt epistolae amicorum ad eum missae. Taceo de compatriotis, qui certatim ad eum scripta sua emittebant, ejus judicii censuram subitura. Praetereo Scotos tunc maxime doctos, qui idem fecisse noscuntur; quorum aliquos non obscurae litteraturae nominare possem, maxime Arcivilum [Col.1621D] regis Scotiae filium. Hic quidquid litterariae artis claborabat, quod non adeo exile erat, Aldhelmi committebat arbitrio; ut praefecti [l. perfecti] ingenii lima eraderetur scabredo Scotica. Ex ipso Francorum sinu ad eum causa doctrinae veniebatur; ut haec Epistola palam faciet; «Domino lectricibus ditato studiis, mellifluisque ornato lucubratiunculis, Aldhelmo Archimandritae Saxonum, mirifice reperienti in oris, quod nonnulli cum laboribus et sudoribus in alieno acre vix lucrantur; Cellanus, in Hybernensi insula natus, in extremo Francorum limitis latens angulo exsul, famosae coloniae Christi extremum et vile mancipium, in tota et tuta Trinitate [Col.1622A] salutem.» Et post pauca: «Quasi pennigero volatu ad nostrae paupertatis accessit aures vestrae Latinitatis panegyricus rumor, quem agilium lectorum non horrescunt auditus sine sanna aut amurcali impostura, notus propter Alburnum dictricis [legendum puto almum ductricis] Romanae decorem. Etsi te praesentem non meruimus audire; tuos tamen bona lance constructos legimus fastos diversorum deliciis florum depictos. Sed si peregrini triste reficis corculum, paucos transmitte sermunculos illius pulcherrimae labiae tuae, de cujus fonte purissimo dulces multorum possit reficere mentes, ad locum ubi Dominus Furseus in sancto et integro pausat corpore.» Huic epistolae quam liberaliter responderit, attestatur illa cujus particula hic nuper [Col.1622B] apposita: dedit documentum Aldhelmum ex saxonico genere ortum.Caeterum non est narratu facile, quam efficax fuerit in exhortando amicos et discipulos: illos ut illaesam fidem amicis exhiberent; istos ut teneros annos ad unguem divinae praeceptionis ducerent: singularum tamen monitionum hic ponentur indicula. Cum Wilfridus episcopus, de quo non pauca in tertio libro dixi, exsul ageretur; multi suorum abbatis fortunae sequentes rotam, ad inimicorum favorem devolvi meditabantur, quorum justitiae Aldhelmus diffidens, et amico venerabili metuens, his verbis labantes nitebatur erigere. Post praefationem enim congruam: «Nuper, inquit, furibunda tempestatis [Col.1622C] perturbatio, sicut experimento didicistis, fundamenta Ecclesiae, sicut quodam immenso terrae motu, concussit; cujus strepitus per diversa terrarum spatia, velut tonitruali fragore, longe lateque percrepuit. Et idcirco vos viscerales contribulos, flexis genuum poplitibus, subnixa exposco prece, nequaquam hujus perturbationis stropha scandalizari; ne quisquam vestrum mentis segnitie fide torpescat, etiamsi rerum necessitas exigat cum praesule proprio pontificatus apice privato tellure paterna propelli, et quilibet oporteat latorum regnorum transmarina aggredi rura. Quis enim, quaeso, tam durus atroxve labor existens, ab illo vos antistite separans arceat; qui vos ab ipso tirocinio rudimentorum et a primaeva tenerae aetatis infantia usque adultae pubertatis florem [Col.1622D] nutriendo, docendo, castigando, provexit pietate; et quasi nutrix gerula dilectos extensis ulnarum finibus refocillans, sic charitatis gremio fotos clementer amplexus est. Perpendite, quaeso, creaturarum ordinem, eisque divinitus insitam naturam; quatenus ex minimarum rerum collatione in flexibilem conversationis formam, Christo juvante, capiatis; quomodo examina apum calescente coelitus caumate, ex alveariis nectare flagrantibus certatim emergant, et earum auctore linquente, brumalia mansionum receptacula, densarum cavernarum cohortes, rapido volatu ad aethera glomerante, exceptis duntaxat antiquarum sedium servatricibus ad [Col.1623A] propagationem sobolis futurae: relictus, inquam, mirabilius dictu, rex earum, spissis sodalium agminibus vallatus, cum hiberna castra gregatim egreditur et cava stipitum robora rimatur, si pulverulenta sablonis aspergine praepeditus, seu repentinis imbribus cataracta Olympi guttatim rorantibus retardatus fuerit, et ad gratam cratem sedemque pristinam revertatur; omnis protinus exercitus consueta vestibula perrumpens, prisca cellarum claustra gratulabundus ingreditur.» Et post alia: «Si ergo taliter creatura [ratione] carens, quam vita [et] natura indita absque legibus scriptis gubernant, reciprocis temporum successionibus ductoris praecepto paret; respondete, rogo, utrum [non] horrendae abominationis infamia sint exprobrandi, [Col.1623B] qui concessa septiformis Spiritus gratia praediti, devotae subjectionis frena ritu phrenetico frangunt. Cur autem diversarum rerum ratiocinationes conglobans, ad instiganda vestri pectoris praecordia stridente calamo percurram, audite. Ecce saeculares divinae scientiae extorres, si devotum dominum quem in prosperitate dilexerunt, cessante felicitatis opulentia, et ingruente calamitatis adversitate, deseruerint, [et] secura dulcis patriae otia exsulantis domini pressurae praetulerint: Nonne exsecrabilis cachinni ridiculo et gannaturae strepitu ab omnibus ducuntur? Quid ergo de vobis dicetur; si pontificem qui vos nutrivit et extulit, in exsilio solum dimiseritis? etc.» Exemplo firmissimae in amicum integritatis posito, sequetur praeclara discipuli admonitio:[Col.1623C] «Dilectissimo mihi filio et simul discipulo ADILWALDO, ALDHELMUS extremus servorum Dei, salutem.«Quemadmodum te viva voce aliquoties de aliquibus admonere curavi; ita ut [l. et] nunc absentem paterna secundum Deum auctoritate fretus, litteris exhortari non piget. Hoc enim ideo agimus; quod charitas Christi, sicut ait Apostolus, urget nos (II Cor. V, 14). Itaque, fili mi charissime, licet adolescens aetate existis, vanissimis tamen oblectamentis hujus mundi nequaquam te nimium subjicias, sive in quotidianis potationibus et conviviis usu frequentiore ac prolixiore inhoneste superfluis, sive in equitandi vagatione culpabili, seu in quibuslibet [Col.1623D] corporeae delectationis voluptatibus exercendis. Memento semper quid scriptum est: Adolescentia et voluptas vana sunt (Eccle. XI, 10). Amori quoque vehementiori pecuniae et omni secularis gloriae Deo semper odibili jactantiae nequaquam ultra modum inservias, illius sententiae reminiscens: Quid prodest homini, si totum mundum lucretur, animae vero suae detrimentum patiatur? (Marc. VIII, 36)---Filius enim hominis venturus est in gloria sua et sanctorum angelorum; et retribuet unicuique secundum opera sua (Matth. XVI, 27). Sed multo magis, mi amantissime, vel lectionibus divinis, vel orationibus sacris semper invigila. Si quid vero praeterea saecularium [Col.1624A] litterarum nosse laboras; ea tantummodo causa id facias, ut quoniam in lege divina vel omnis vel pene omnis verborum textus artis omnino ratione grammaticae consistit; tanto ejusdem eloquii divini profundissimos atque sacratissimos sensus facilius legendo intelligas, quanto illius rationis qua contexitur diversissimas regulas plenius didiceris. Ante hanc autem [l. ante te autem hanc] epistolam jugiter inter caeteros quos legis libros habere non omittas; ut videlicet ejus lectione creberrima de his quae in ea scripta sunt, implendis mea vice possis admoneri. Vale.»Ac utinam haec lectio monachorum, qui se Aldhelmi discipulos profitentur, conferat compendio, proficiat commodo; ut tandem despectis illecebris, [Col.1624B] sanctitatis et doctrinae ejus innitantur vestigiis. Nam procul dubio nunquam ejus evellerentur instituta: nisi transgrederemur ejus mandata. Sed quia in eum deliquimus, merito plectimur. Ipse interea quasi nesciat tacet, dissimulat quasi non videat; dum nos volutamur in periculis: dum privilegia sua deridentur a seditiosis, dum calcantur a tyrannis. Sed revertamur vel sero ad cor; ut famulos suos multis jam periculis jactatos, oculo pietatis respiciat, sinu clementiae recolligat.Verumtamen ut narrationem repetam; summum culmen laudibus ejus litteraturae imposuit Beda, qui et pro vicinia temporis rem ut erat nosset, et pro veritatis studio mentiri nollet. Qui post enumerationem aliquorum librorum ejus subintulit: «Scripsit, [Col.1624C] inquit, et alia nonnulla, utpote vir undecunque doctissimus. Nam et sermone nitidus, et scripturarum tam ecclesiasticarum quam saecularium erat eruditione mirandus .» Potestne quidquam hac laude sublimius dici? Postremo ipsum eumdem testem citabo; quod licet omnibus artibus studium nunquam abnuerit, quibus tamen potissimum apud Cantiam iterata mansione studens animum impenderit. Sic enim in epistola ad Heddam antecessorem suum, laborem exsequitur, proprium commendat exercitium: «Fateor, beatissime praesul, me dudum decrevisse, si temporum volitans vicissitudo pateretur, vicinam optati Natalis Domini solemnitatem ibidem in consortio fratrum tripudians celebrare, [Col.1624D] et postmodum vita comite vestrae charitatis praesentia frui. Sed quia diversis impedimentorum obstaculis tardati, quemadmodum lator praesentium viva voce promulgabit, illud praeficere [l. perficere] nequivimus; idcirco difficultati veniam precor impendite. Neque enim parva temporum intervalla in hoc lectionis studio protelanda sunt ei duntaxat; qui sagacitate legendi succensus, legum Romanarum jura medullitus rimabitur, et cuncta jurisconsultorum secreta imis praecordiis scrutabitur: et quod his multo perplexius est, centena scilicet metrorum genera pedestri regula discernere, et musicae cantilenae modulamina recto syllabarum tramite lustrare. [Col.1625A] Cujus rei studiosis lectoribus tanto inextricabilior obscuritas praetenditur, quanto rarior doctorum numerositas reperitur. Sed de his prolixo ambitu verborum disputare epistolaris angustia minime sinit; quomodo videlicet ipsius metricae artis clandestina instrumenta litteris, syllabis, pedibus, poeticis figuris, versibus, tonis, temporibus conglomerantur. Poetica quoque septenae divisionis disciplina, hoc est acephalos, procilos cum caeteris, qualiter varietur, qui versus monostemi, qui pentastemi, qui decastemi certa pedum mensura terminentur, et qua ratione catalectici vel brachiacatalectici seu ipercatalectici versus sagaci argumentatione colligantur. Haec, ut reor, et his similia brevi temporis intercapedine apprehendi nequaquam possunt.[Col.1625B] De ratione vero calculationis quid commemorandum; cum tantae supputationis imminens desperatio colla mentis oppresserit, ut omnem praeteritum lectionis laborem parvipenderem, cujus me pridem secreta cubicula nosse credideram; et ut sententia beati Hieronymi, dum se occasio obtulit, utar: Qui mihi prius videbar sciolus, rursus coepi esse discipulus: sic quod tandem superna gratia fretus, difficillima rerum argumenta et calculi supputationes, quas partes numeri appellant, lectionis instantia reperi. Porro de zodiaco et XII signorum quae vertigine coeli volvuntur, ratione ideo tacendum arbitror; ne ars opaca et profunda, quae longa explanandarum rerum ratione indiget, si vili interpretationis serie propalata fuerit, infametur et [Col.1625C] vilescat: praesertim cum astrologiae artis peritia et perplexa horoscopi computatio elucubrata doctoris indagatione egeat.» Talium artium voluptate repletus, ipse quoque ex sacratissimo pectoris penu bonae frugis libellos edidit; ne nunquam thesauros tam diu congregatos recluderet, ne nihil unquam ex auditis reponeret. Et primum quidem ingenii periculum dedit in libro quem ad Britones, ut ad verum Pascha reverterentur, fecit; cujus doctrinam nescio quod infortunium usibus nostris invidit, gaudio subtraxit. Est et liber ejus De virginum laude rhetorico compactus lepore; in quo virginitatis gloriam prius praedicat, et postea non difficilem esse per sanctorum coelibatum exemplificat. Ejusdem [Col.1625D] materiae versibus heroicis fecit alterum cui adjunxit tertium: aeque versificum De pugna VIII [Col.1626A] principalium virtutum. Exstat et codex ejus non ignobilis De aenigmatibus, poetae Symphorii aemulus, centum titulis et versibus mille distinctus. Utriusque operis praefationem versibus recurrentibus ingeniose intexuit; ut in illo De virginum laude istius versus litterae: Metrica tirones nunc promant carmina castos,singulos versus praefationis a capite ad finem inchoarent, eaedemque per numerum versuum retroactae eumdem versum effingerent. Porro in illo De aenigmatibus aliter conjunctus est, ut hic versus: Aldhelmus cecinit millenis versibus odas,primas et ultimas singulorum in prooemio versuum litteras et inchoaret et terminaret, ambasque extremitates [Col.1626B] easdem faceret: ascenditque [l. ostenditque] in his vir veteris litteraturae ludum simul et artificium dum res incuriosas comitaretur facundum et vigens eloquium. Praeterea ad quemdam Aldfridum regem Northumbrorum probe, ut Beda narrat, litteris doctum, edidit librum haec continentem capitula: De septenarii numeri dignitate collecta ex Veteris et Novi Testamenti floribus et disciplinis philosophorum.---De admonitione fraternae charitatis.---De insensibilium rerum natura, quae secundum metaphoram sermocinari figurantur.---De pedum regulis.---De metaplasmo.---De Synalaepha.---De scansione et eclipsi versuum.---De metro alterna interrogatio et responsio. Composuit et Epistolas multas, quarum plures non [Col.1626C] exstant, partem quarumdam quas habemus antecessorum nostrorum detruncavit incuria. Sermones ejus minus infundunt hilaritatis quam vellent hi qui rerum incuriosi verba trutinant; judices importuni, qui nesciant quod secundum mores gentium varientur modi dictaminum. Denique Graeci involute, Romani splendide, Angli pompatice dictare solent. Id in omnibus antiquis chartis est animadvertere, quantum quibusdam verbis abstrusis ex Graeco petitis delectentur. Moderatius tamen se agit Aldhelmus, nec nisi perraro et necessario verba ponit exotica. Allegat catholicos sensus sermo facundus, et violentissimas assertiones exornat color rhetoricus. Quem si perfecte legeris, [Col.1626D] et ex acumine Graecum putabis, et ex nitore Romanum jurabis, et ex pompa Anglum intelliges.PARS II. [Col.1625] [Col.1625D] Prima propositi portione utcunque sarcita, secundam aggredior, quae pollicetur ostendere, quae monasteria sanctus Aldelmus fecerit, quibusque privilegiis insignierit, et praediis ditaverit, cujus erit facilis absolutio, quia labore alieno summa negotii conficietur. Libet igitur nostris verbis praelibare [Col.1626D] libare necessaria, capere occasionem operis accelerandi, et sic solutiore cura in aliorum scriptis spatiari. Ex superius igitur dictis potest intelligi quod Meildulf monasterium Meldunense, quod nunc corruptior aetas Malmesberiam nuncupat, aedificaverit vel potius inchoaverit. Tanta enim ibi necessariorum [Col.1627A] penuria erat, ut inhabitantes aegre quotidianum victum expedirent; sed correxit nobilitas Aldhelmi victualium inopiam, ut sermo progrediens edocebit. Parva ibi admodum basilica paucis ante hoc tempus annis videbatur, quam Meldulfum aedificasse antiquitas (incertum si fabulatur) fertur [l. fert] fecisse, et augustiorem ecclesiam in honorem Domini Salvatoris et primorum apostolorum Petri et Pauli. Quod autem in hac ecclesia caput loci et monachorum congregatio fuerit ex antiquo; chartarum quas subjiciam auctoritas [l. auctoritates], commendant fidem, arguunt incredulitatem. Et quia tunc moris erat, ut in novarum ecclesiarum dedicatione, ad honorem Sponsi coelestis et Ecclesiae Matris aliquod honorificum [Col.1627B] epigramma poneretur: vir sanctus in honorem apostolorum hoc cecinit epithalamium:«Hic celebranda rudis florescit gloria templi: Limpida quae sacri signat vexilla triumphi, Hic Petrus et Paulus tenebrosi lumina mundi. Praecipui patres populi qui frena gubernant, Carminibus crebris alma celebrantur in aula. Claviger o, coeli portam qui pandis in aeth'ra. Candida qui meritis recludis [addendum forsan, limina coeli]. Exaudi clemens populorum vota precatum [l. praecantum] Marcida qui riguis humectant imbribus ora. Suscipe singultus commissa piac'la gementum Qui prece flagranti torrent peccamina morum, Quondam Saule ferox, nunc deposita feritate, Agne Dei mitis, mutato nomine, Paule, Vocibus orantum nunc aures pande benignas; [Col.1627C] Et tutor tremulis cum Petro porrige dextram. Sacra frequentantes [.....] lumina [forsan sanctorum limina legendum] lustrant! Quatenus scelerum [his inserendum videtur] celer indulgentia detur, Larga de pietate fluens et fonte superno, Dignis qui nunquam populis torrescit [i. e. exarescit] in aevum.Fecit et aliud coenobium juxta fluvium, qui vocatur From; sicut in privilegio quod Sergius papa utrisque monasteriis concessit, legitur. Stat ibi adhuc et vicit diuturnitate sua tot saecula Ecclesia ab eo in honorem sancti Joannis Baptistae constructa. Necnon et apud Bradeford tertium ab eo monasterium instructum crebra serit opinio; quam confirmare videtur nomen Villae in serie privilegii, quod [Col.1627D] jam episcopus monasteriis suis dedit, appositum et antiquis Scripturae lineamentis effigiatum. Et est ad hunc diem eo loci ecclesiola; quam ad nomen beatissimi Laurentii fecisse praedicatur. Sed enim utraque monasteria From et Bradeforde morem mortalium aemulantia, in nihilum defecere; restat tantum nomen inane. Verumtamen utrum tantarum aedium destructio imputanda sit Danorum insanis praeliis, an Anglorum rapacibus cuneis, non facile discreverim. Solum Meldunense, idemque Malmesburiense viget adhuc habitatorum frequentia, habitaculorum decore. Quod pietate sancti dispensari, qui se corpusque suum ibidem devovit, arbitror ut tot evaderet aerumnas, tot calamitates duret, umbramque tenuem jampridem amissae libertatis [Col.1628A] suspiret. Quapropter quae caeteris destructis praedia illic ab eo collata latam reparare ruinam, nostram etiam penitus effugere notitiam. Huic vero quantum terrarum adjecerit dicturis illud privilegium, occurrit primo apponendum; quod eidem Aldhelmo Westsaxonum antistes Leutherius concessit, quem promoventibus virtutum successibus in altum nitentem conspicatus ibidem, eum in presbyterum, postea in abbatem erexit; locique illius possessionem, qui sui juris esset, in abbatis ditionem hoc scripto transduxit.«Solet plerumque contingere, ut autumnali torrido facessant caumate brumalia saevientium ventotorum flabri [l. flabra, etc.] reciprocis alternatim cursibus succedant; quibus procellosa pelagi cerula [Col.1628B] enormesque oceani gurgites hinc atque illinc quatiuntur, quatenus navigio errante nullus absque discriminibus navigans furibundo flamine carbasa rumpente transfretet. Ita nimirum prostrata mundi pompulenta gloria, jamque appropinquante ejusdem termino, fluctuantes saeculi turbius [l. turbines] incumbere experimento evidenti videntur, ut revera et absque ullo ancipiti scrupulo illa Domini praesagimina nostris tandem temporibus comprobentur impleri; quibus ita coelesti oraculo effatus est: Videte ficulneam et omnes arbores, etc. (Luc. XXI, 29). Porro inter has turbulentas saeculi tempesta es Scripturarum flectenda sunt gubernacula; totiusque navigii armatura atque instrumenta parando [l. paranda]; quatenus garrulo Sirenarum carmine spreteratis [Col.1628C] recto cursu ad portum patriae prospere perducatur. Quapropter ego Lutherius gratia Dei episcopus, pontificatus Saxonici gubernacula regens, rogatus sum ab abbatibus, qui sub jure parochiae nostrae coenobiali monachorum agmini praeesse noscuntur pastorali sollicitudine; ut terram illam, cui vocabulum est inditum Maldumesburge, Aldhelmo presbytero ad degendam regulariter vitam conferre largirique dignarer. In quo videlicet loco a primo aevo infantiae atque ab ipso tirocinio rudimentorum, liberalibus litterarum studiis eruditus, et in gremio Sanctae matris Ecclesiae nutritus vitam duxit. Et ob hoc potissimum hanc petitionem fraterna charitas suggerere videtur. Quapropter praeditorum abbatum [Col.1628D] precibus annuens, ipsum locum, de quo supra mentionem fecimus, tam sibi quam suis successoribus normam sanctae Regulae solerti devotione sequentibus, fraterna petitione coactus ultroneus impendo, quatenus in futuram posteritatem, remoto omnium disceptationum ingruentium conflictu, quiete continua et pace perpetua Domino famulari sine impedimento valeant. Sed ne forte contentionis occasio deinceps contingat, hac rationis conditione interposita confirmo; ut nullus succedentium demum episcoporum seu regum hanc nostrae donationis chartulam tyrannica fretus potestate violenter invadat. Asserens pertinaciter, quod de jure potestatis episcopatus ablatum sequestratumque fuisse videtur. Et adeo sciendum est, et contra aemulos promulgandum, [Col.1629A] multo magis me commodum augmentumque pontificali Ecclesiae addidisse, quam per vim abstraxisse. Postremo ut firmior praedictae largitionis donatio jugiter mansura sit; praedictos abbates propriis manibus subscribere jussimus. Quod si quis haec scripta et definita et decreta nostra irrita facere nitetur; sciat se ante tribunal Christi rationem redditurum. Actum publice juxta flumen Gladon VII Kal. Sept. anno Incarn. Christi 675.»Abbas ergo constitutus monachos ad votum inducere, famam in bonum urgere, Dei prae omnibus gloriam velle. Cumque industriae abbatis favor concurreret pontificis; tunc res monasterii in immensum augeri. Currebatur ad Aldhelmum totis semitis; his vitae sanctimoniam, illis litterarum [Col.1629B] scientiam desiderantibus. Erat enim, quamvis, ut diximus, eruditione multiplex, tamen religione affabilis et simplex; qui adversantes obruerit dicendi flumine, discentes mulceret nectareo . . . . docendi flumine ad utrosque ex ejus ore flueret salsi leporis oratio; ut esset in singulis mirabilis, et in omnibus singularis. Eo factum est, ut reges et comites Merciorum et West-Saxonum religione viri, quam nobilitas commendabat, illecti, plura loco conferrent. Quorum primus, ut accepimus, Kenfrithus comes Merciorum, regii affinis sanguinis, vir corpore, saeculo, mente militans Deo: X cassatos in Wodecim Aldhelmo abbati dedit his verbis:«Fortuna fallentis saeculi procax non, lacteo immarcescibilium liliorum candore amabilis, sed fellita [Col.1629C] evitandae corruptionis amaritudine odibilis, filios in valle lacrymarum foetentis carnis rictibus venenosis mordaciter dilacerat; quae quamvis arridendo sit infelicibus attrectabilis, Acherontici tamen ad ima Cociti, in silus alti subveniat boantis [Legendum forsitan, ne situs alti subveniat boantibus], impudenter est declivis. Et ideo quia ipsa ruinosa carnaliter dilabitur; summopere festinandum est ad amoena indicibilis laetitiae arva. Ibi angelica hymnidicae jubilationis organa mellifluaque rosarum odoramina a bonis beatisque naribus inaestimabiliter dulcia capiuntur, sineque calce [videlicet fine] auribus felicium hauriuntur. Cujus amore felicitatis illectus, ego Kenfrithus comes Merciorum quamdam telluris particulam [Col.1629D] venerabili abbati Aldhelmo sub aestimatione X cassatorum in loco, qui dicitur Wodecim, ad serviendum Deo et Sancto Petro in perpetuum, jus largitus sum, cum consensu domini mei Ethelredi regis, anno ab Incarnatione Domini 680 indictione VIII.»Datum praecellentissimi comitis stimulavit et provexit munificentiam regis; ut ipse sequenti anno conferret praedia duo, confirmaretque scripto uno, quod est hujusmodi:«In nomine Domini Dei nostri Jesu Christi Salvatoris. Nihil intulimus, ut apostolicum confirmat oraculum, in hunc mundum; nec auferre quid possumus (I Tim. VI, 7). Idcirco terrenis ac caducis aeterna ac mansura mercanda sunt. Quapropter ego Etheldredus rex Merciorum rogatus a patricio meo [Col.1630A] ac propinquo Kenfritno, pro remedio animae meae ac pro oratione fratrum in Meldulfesburge Deo servientium, XXX cassatos ab occidentali parte stratae publicae, et non longe in alio loco XV prope Tettan monasterium, Aldhelmo abbati et successoribus ejus in libertatem terrenarum servitutum perpetualiter libenter largitus sum. Et hanc donationem meam sacrae crucis signaculo propria manu confirmavi; et favorabilium virorum claro consensu corroboravi, ut nulla post obitum vestrum regalis audacia nec saecularis dignitas decretum nostrum confringere acceptet [l. attentet]. Si quis vero hanc donationem augere et amplificare voluerit; augeat Dominus partem ejus in libro vitae. Quod si quis tyrannica potestate fretus demere sategerit; sciat [Col.1630B] coram Christo novemque angelorum ordinibus rationem redditurum. Scripta est autem haec chirographi chartula anno ab Incarnatione Domini 681 indictione IX.»Ejusdem regis fuit nepos ex fratre Wlferio Brithwaldus nomine, de quo in gestis Wilfredi antistitis supradixi; non quidem rex potestate sed subregulus in quadam regni parte. Hic amore Dei ductus, beato Adhelmo dedit hoc nobile munus. «Ea quae secundum timorem et amorem Domini religiosa largitionis devotione diffiniuntur, quamvis solus sermo sufficeret promulgare; tamen pro incerta futurorum temporum conditione, scriptis publicis et documentorum gestis sunt confirmanda. Quapropter ego Berthwalde regnante Domino rex, pro remedio animae [Col.1630C] meae [et] indulgentia commissorum criminum, aliquam terram conferre largirique Aldhelmo abbati decrevi, id est illam de orientali parte fluminis, quod appellatur Temys, juxta vadum cujus vocabulum est Summerford, XL cassatos, ea scilicet diffinitione, ut omni servitute saecularium potestatum portio terrae illius perpetualiter sit libera ad serviendum necessitatibus monachorum Deo servientium in monasterio quod nominatur Maldumesburge. Et ut firmius ac tenacius haec donatio irroboretur; etiam praecellentissimum monarcham Ethelredum ad testimonium ascivimus regem, cujus consensu et confirmatione haec munificentia acta est. Si quis contra hanc donationem venire tentaverit, aut tyrannica [Col.1630D] fretus potestate invaserit, sciat se in tremendo cunctorum examine coram Christo rationem redditurum. Actum publice in synodo juxta vadum Bregford, mense Julio, tricesima die mensis ejusdem, indictione XIII anno ab Incarnatione Domini 685.» Subscripserunt his tribus Theodorus archiepiscopus, Etheldredus rex Merciorum, Berthwaldus subregulus, Kenfrithus patritius, Sexuulfus Lichfeldiae et Bosel Wigorniae episcopi.Eodem tempore Kentuvinus rex Westsaxonum, morbo et senio gravis, Ceduallam regii generis juvenem successorem decreverat. Is ergo quamvis nec adhuc rex nec Christianus, spe tamen regnum anticipabat, [et] baptismum credulitate ambiebat. Quapropter et regem se dici gaudebat; et multa [Col.1631A] monasteriis circumquaque largiens, liberaliter huic providit coenobio, sicut hoc enitescit scripto. . . .«In nomine Domini nostri Jesu Christi, omnia quae videntur, temporalia sunt; et quae non videntur, aeterna sunt. (II Cor. IV, 18). Et iterum lubrica saeculi fragilitas ostenditur. Scilicet per eumdem Apostolum dicitur: Nihil intulimus in hunc mundum; nec auferre quid possimus (I Tim. VI, 7). Idcirco caducis et terrenis aeterna coelestis infulae corona comparanda est. Quamobrem ego Cedualla regnante Domino rex, aliquam terram pro animae meae remedio et indulgentia piaculorum meorum conferre ac donare abbati Aldhelmo decreveram; id est ex utraque parte silvae, cujus vocabulum est Cemele: de orientali parte termini stratarum usque famosum [Col.1631B] amnem, qui dicitur Temys CXL manentes, et in alio loco, ubi conjunguntur duo flumina Aven et Wileo, et hoc maxime ad piscationem frui. Ita ergo firmiter et immobiliter haec largitio in futuram progeniem permaneat; ut nullus frangere hujus donationis privilegium praesumat. Si quis vero contra hanc munificentiam tyrannica potestate inflatus, venire tentaverit; sciat se obstaculum irae Dei incurrere, et in ultimo examine coram Christo et angelis ejus rationem reddere. Scripta autem est haec munificentia indictione anno ab Incarnatione Domini 688, mense Augusto, XIV Kalendarum Septembrium die feliciter.»Partem harum terrarum eodem anno commutavit a quodam Baldredo pro aliis, quae videbantur et [Col.1631C] uberiores reditu, [et] viciniores aditu. Enimvero nescio quo eventu Ceduallae munere rato viventis, commutatio post aliquot annos irrita fuit. Est ergo haec commutationis chartula.«In nomine Domini nostri et Salvatoris Jesu Christi, ego Baidred aliquam terram Aldelmo abbati impendere decrevi; id est juxta flumen Avene, et circa silvam quae vocatur Stercanlei, et Cnebbanburge centum manentes; et ab eo centum cassatos pro vice suscepi; id est ex plaga orientalis [l. orientali] silvae cujus vocabulum est Bradon; et hoc cum concilio et confirmatione Kentwini regis et omnium principum ac senatorum ejus roboratum est. Si quis contra haec venire tentaverit, sciat se ante tribunal Christi judicis et coram sanctis angelis [Col.1631D] rationem redditurum. Scripta est autem haec dominatio, imo vicaria commutatio, mense Augusto, indictione I, anno ab Incarnatione Christi 1188.» Subscripserunt his duabus chartis Hedda episcopus Wintoniensis Kentuwinus rex, Cessa, Cenred pater Inae, postea regis.Ceduallae regis post Kentwinum industriam in saeculo, pietatem in Deo video. Quomodo post triumphatos hostes regno possesso Romam iverit, ibique baptizatus, supremum arbitrium feliciter incurrerit, Beda commemoravit latius; nos in Regum historia perstrinximus. Eo igitur Romam eunte, regnum per Inam novatum. Ina fuit fortitudinis unicum specimen, prudentiae simulacrum, religione [Col.1632A] parem nescias. Indicio sunt bella, quae profligavit; testimonio, monasteria quae construxit. Has animi regalis dotes animabat stimulis monitionem [l. monitionum] Pater Adhelmus; cujus ille praecepta audiebat humiliter, suspiciebat granditer, adimplebat efficaciter. Ejus monitu Glastoniense monasterium, ut dixi in Gestis regum, Christo fecit; nec parvi pretii rura Melduno intulit; liberalibus scriptis donativis prosequentibus, quorum istud unum est.«In nomine Domini Jesu Christi Salvatoris nostri, ego Ina Domino regnante rex Saxonum, cogitans vitae aeternae praemium, verens poenas inferni perpetuas, pro remedio animae meae et relaxatione criminum meorum, aliquam terrae particulam donare [Col.1632B] decrevi venerabili Adhelmo abbati ad augmentum monasterii sui, quod vocatur Meldumesburge; id est XLV cassatos in locis ab accolis infra nominatis; id est quinque manentes in loco, qui dicitur Iserdum; et ibi [l. ubi] rivulus, qui vocatur Consuburtia, oritur, XX et in alio loco juxta eumdem rivulum X et juxta laticem, qui vocatur Redburna, X. Et hoc actum est anno ab Incarnatione Christi 701, indictione XIV.» Subscripsit Hedda episcopus, et Winberthus clericus regis, qui et hanc, et caeteras Ceduallae donationes dictaverat; quem etiam, ut sibi apud Ceduallam patronum ascisceret, hac olim epistola invitaverat. «Domino in dominorum Domino dilectissimo, Winbertho Adhelmus servus servorum Dei in angulari [Col.1632C] duorum Testamentorum lapide de summis monitum verticibus abscisso (Dan. II); qui statuam quaterno metallorum genere fabrefactam, quaterna populorum regna signantem crura tenus, aurato capite, oppressit, salutem. Gerulum litterarum ad vestrae pietatis praesentiam destinavimus; qui vobis viva voce de causa nostrae necessitatis imminenti plenius promulgabit; id est de terra, quam nobis venerandus Patritius Baldredus possidendam accepto pretio obtulit; praecipue pro captura piscium apto et competenti loco. Et idcirco dum in nostri regis potestate data et collata esse videtur; obnixe precamur, ut eamdem agri partem per tuae charitatis patrocinium obtinere et habere firmiter valeamus, ne eadem possessione per violentiam privati, quia [Col.1632D] plerumque justitiae jura vacillant, fraudemur, etc.» Hic [l. haec] sunt praedia quae beatus abbas instantia sua coenobio indidit, situ amoena, amplitudine jucunda, vicinitate opportuna: adeo ut quislibet diluculo de monasterio exiens, omnibus facile ipso die circuitis, adhuc luce profunda domum redeat. Et quidem post obitum ejus dederunt aliqui aliqua; sed praedones abstulerunt omnia praeter ista; licet et de his partem vellicaverint. Ita per Aldhelmum ad quadringentos et eo amplius cassatos excrevit locus; qui vix ante LX habebat. Tot enim cassatis annumeratur quae villa [l. villa quae] nunc Brocheneberge, appendens loco qui coenobium continet, ruricolarum consueto nomine appellatur.PARS III. [Col.1633] [Col.1633A] Nunc quia, secunda expleta pollicitatione, non parum promovimus, et quasi jam medium aequor tenemus, majoribus opus est viribus, ut non ingenii sed Spiritus sancti adjuti flatibus, navem ad silentii littus impellamus. Hic sane lectoris exspectationi deero; si quis putat me illa quae inseram miracula scriptis ex antiquo testimoniis probaturum. Sed, quamvis illa parte destituar, fidem tamen veri secura promissione astringo. Erunt enim ista, quae illaturus sum, sola quae vavor [l. favor] universitatis exsequitur, jam inde ab antiquis ductus temporibus. Erunt quae communis provincialium assensus defendit, per continuas successiones ad posteros transmissus. Inseruit ea Divinitas mentibus homine vice litterarum, ne deperirent inutiliter [Col.1633B] per sanctum facta mirabiliter. Non ergo videri debent de nihilo; quae per succiduas generationes ab omni praedicantur populo. Si quis vero mihi succensendum opinetur; quod non visa sed audita scribo, praeclaros Patres, illustres heroes, qui fecerunt idem, Lucam in Evangelio, Gregorium in Dialogo, in jus trahat, in eamdem accusationem vocet. Quod si protervum judicatur, cur mihi, quaeso, non liceat in exiguo, quod illis in summo? Nec vero haec nostra ita fide oculata carent, cum ea scrinii antiqui argento vidimus impressa eo genere artificii, quod anaglifum vocant. Hac igitur fretus venia, agresti licet sermone, coeptum expediam. Attenuabit impudentiae culpam amor sancti; [Col.1633C] ut cui displicet eloquentia, placeat materia.Postquam ergo factus est monachus, sic eum vitam duxisse comperimus. Lectionibus frequenter, orationibus instanter incumbebat, ut sicut ipse in quadam epistola dixit, legens Deum loquentem audiret, orans Deum alloqueretur. Tenuitate ultronea victualium pascens animum, nusquam a monasterio nisi necessario progrediens, pecuniarum minime avidus, si quid dabatur in usus congruos, continuo annumerans. Jam vero ut vim rebelli corpori confringeret, fonti, qui proximus monasterio, se humerotenus immergebat. Ibi nec glacialem in hieme rigorem, nec aestate nebulas ex locis palustribus halantes, curans, noctes durabat inoffensus. Finis duntaxat percantati Psalterii terminum [Col.1633D] imponebat labori. Fons ille, de nomine sancti dictus, in valle coenobii lenibus scatebris fluens, et visu est delectabilis et potu suavis. In alia parte urbis fons Danielis dicitur, quia in eo Daniel coelestes noctibus ducebat excubias; qui cum Aldelmo pontificales accepit infulas. Inter haec praeclaram hominis conscientiam describere pene verecundaretur oratio, nisi esset in facto gloriosae victoriae occasio. Si quando enim stimulo corporis ammoveretur, non solum illecebrae denegabat effectum, sed alias [Col.1634A] insolitum reportabat triumphum. Neque tunc [l. tamen] consortium feminarum repudiabat; ut caeteri, qui ex opportunitate timent prolabi. Imo vero vel assidens vel cubitans aliquam detinebat, quoad carnis tepescente lubrico quieto et immoto discederet animo. Derideri se videtur diabolus, cernens adhaerentem feminam virumque alias avocato animo insistentem cantando Psalterio. Valefaciebat ille mulieri salvo pudore, illaesa castitate. Residebat carnis incommodum: dolebat nequam spiritus de se agitati ludibrium. Assistunt veritati dictorum meorum, quantum coelibatus amorem foverit; Libri De virginitate praeclari, quibus illius honorem definit, pulchritudinem ornat, perseverantiam coronat. Neque enim fas est credi sanctum virum aliter [Col.1634B] fecisse quam docuit, aliter vixisse quam dixit. Et, ut assertio ista omnem dubietatis deprocetur offensam, audi quomodo discipulum monuerit, ne lasciva poetarum carmina legat, ne meretricularum consortio inhaereat, ne delicatarum lenocinio vestium vigorem mentis effeminet.«Domino venerabiliter diligendo et delectabiliter venerando Wilefrido Aldelmus vernaculus supplex in Christo perennem salutem. Perlatum est mihi, rintugerulis [l. rumigerulis] referentibus de vestrae charitatis industria, quod transmarinum iter, gubernante Domino, capere, sagacitate legendi succensa, decreverit. Etidcirco vita comite optatum Hiberniae portum tenens, sacrosancta potissi num praesagmina, [Col.1634C] refutatis philosophorum commentitiis, legito. Absurdum enim arbitror, spreta rudis [i. e. Novi] ac Veteris Instrumenti inextricabili norma, per lubrica dumosi ruris diverticula, imo per dyscolos philosophorum anfractus, iter carpere. Seu certe opertis vitreorum fontium limpidis laticibus, palustres pontias lutulentasque lymphas siticulose potare, in queis atra bufonum turma catervatim scatet, atque garrulitas ranarum crepitans coaxat. Quidnam, rogitans, quaeso, orthodoxae fidei sacramento commodi affert circa temeratum spurcae Proserpinae incestum, quod abhorret fari, enucleate legendo scrutandoque sudescere; aut Hermionem petulantem Menelai et Helenae sobolem, quae ut prisca produnt opuscula, despondebatur pridem jure dotis Oresti, demumque, [Col.1634D] sententia mutata, Neoptolemo nupsit; lectionis praeconio venerari, aut Lupercorum bacchantium antistites ritu litantium Priapo parasitorum, heroico stylo historiae carraxare; quae altato quondam sceptri in vertice chelidro Hebraeae conscionis obtutibus praesentato, hoc est, alma mortis morte stipite patibuli affixa, solotenus diruta evanuere? Porro tuum discipulatum ceu cernuus arcuatis poplitibus flexisque suffraginibus, faculenta fama compulsus, posco, ut nequaquam prostibula lupanarium, [Col.1635A] nugas in queis pompulentae prostitutae delitescunt, lenocinante luxu adeas, quae obrizo rutilante periscelidis armillaque lacertorum tereti utpote faleris falerati [l. faleratae] curules comuntur; sed magis edito aulae fastigio spreto, quo patricii ac praetores potiuntur gurgitii [i. e. gurgustii] humili receptaculo contenta tua fraternitas feliciter fruatur; nec non contra gelida brumarum flabra e climate olim septentrionali emergentia neglecto, ut docet Christi disciplina, fucato ostro, potius lacernae gracilis amictu ac mastrucae tegmine incompto utatur.»Sanctitas ergo morum processit in miraculorum fructum. Et ut ad eorum tentamenta veniretur, primum ad pietatem et emendationem Britonum [Col.1635B] prodiit. Nam Britones, qui olim totam terram, quam nunc Angliam vocant, possedissent, tunc Anglis famulabantur. Hoc illi sui invitatoribus officii impenderant, ut occasionibus aucupatis, quos tutari venerant, sedibus antiquis detrusos in confragosa et saltuosa loca immitteret, ubi ignobiles et semiferinum exigerent. Quorum illi, qui Northwallos [l. Northwalli], id est aquilonales Britones, dicebantur; parti West Saxonum regum obvenerant. Illi quondam consuetis servitiis seduli, diu nihil asperum retulere. Sed tunc rebellionem meditantes Kentuvinus rex tam anxia caede perdomnit, ut nihil ulterius sperarent. Quare et ultima malorum accessit captivis tributaria functio, ut qui [Col.1635C] antea vel solam umbram palpabant libertatis, nunc jugum subjectionis palam ingemiscerent. Accedebat miseris error sacratae credulitatis; qui quasi extra orbem positissuis potius quam Romanis obsecundarent traditionibus. Et plura quidem alia catholica, sed illud potissimum abnuebant; ne Paschale sacrum legitimo die celebrarent. Illud nec universalis Ecclesiae concordi more adducti, nec beatissimi Augustini Cantuariensis archiepiscopi admonitionibus emendandum rati, pertinacem controversiam fovebant. Hic [l. hinc] frequentes West-Saxonum conventus, crebri coetus coacti, quid esset opus facto, ut Britones, jam denuo conversi, rectum callem ecclesiasticarum observationum ingrederentur. Sententia per plures dies multo verborum [Col.1635D] agmine volutata, hunc finem habuit, non vi cogendos schismaticos, sed rationibus ducendos. Quocirca quidquid eorum errores dejicere, quidquid pertinaciae obviare posset, mitteretur in litteras; quarum illi rationibus creduli animum corrigerent. Ibi quo minus fieret, nihil obstare; si Aldelmus abbas sua erroneos admonitione dignaretur. Ejus convenire vitae, ut velit; doctrinae, ut possit, quem libet veterem incredulitatis morbum avertere. Ambitur ergo precibus universorum vir beatissimus; ut hunc laborem impendat schismaticorum conversioni, patriae laudi, in [l. et] cunctorum in commune saluti. Suscepit ille munus, quod ex fraternis cordibus suggerebat charitas, nec minor fuit perficiendi [Col.1636A] efficacia quam suscipiendi obedientia. Sic falsum Pascha confutavit; sic verum edocuit. Condiebatur sermo propriis evangelicis testimoniis, et rationis invictae fulmen imber assertionum paternarum sequebatur. Opus ergo summa laude perfectum Britonibus direxit; orationes ad Deum adjiciens, ut quibus verba impenderet, pro eis vota cumularet. Haec est enim gemina ecclesiastici dispensatoris industria, ut ad corrigendos devios nec ducit [l. desit] in ore correptio, nec dormitet in corde oratio. Nec potuit privari effectu sanctissimi vir labor; quin potius laudabilem accipiens finem, ad veram errantes convertit religionem. Debent usque hodie Britones correctionem suam Aldelmo; quamvis pro insita nequitia et virum non agnoscant et volumen [Col.1636B] pessumdederint.Caput monasterii, ut dixi, in Sancti Petri ecclesia erat; verumtamen, ut est animus nobilis industriae operandi ferias ponere nescius, alteram in ambitu ejusdem coenobii ecclesiam in honorem genitricis Dei Mariae facere intendit. Fecit ergo ecclesiam eidemque alteram contiguam in honorem Sancti Michaelis, cujus nos vestigia vidimus. Nam tota majoris ecclesiae fabrica celebris et illibata nostro quoque perstitit aevo, vincens decore et magnitudine quidquid usquam ecclesiarum antiquitas factum videbatur [l. videbat] in Anglia. Ad hoc ergo templum exquisitius aedificandum post lapideum tabulatum sine ulla parcimonia sumptuum aggerebatur [Col.1636C] copia lignorum, impensius sancto instante; quo prono famulatu placeret Domino. Jamque ad contignationem trabium ventum erat; quae magno coemptae pro longitudine itineris, evectionis difficultate pretium auxerant. Omnes ad unum modum succisae fuerant, praeter unam quae, brevitate sui, artificum peritiam luserat, seu illorum curia [l. incuria], seu, quod libentius crediderim, voluntate divina; ut sanctitas illustris enitesceret viri. Sero ergo damnum succisae arboris operarii animadvertis [l. animadvertentes] primo inter se mussitare, post Aldelmo in notitiam detulere. Modeste ipse illorum culpam ferens, nonnihil tamen pro difficultate reparandae materiae movebatur. Nihil enim remedii ex superfluo providerat; iterumque ligna devehere [Col.1636D] labor immensus videbatur. Quare humano desperato auxilio, spem Deo contulit, rem ex compendio corrigere meditatus. Animabatur ergo miraculum exhibere; utpote quia multa jam virtutum experimenta coeperat occulte sane, ne favoris aura sanctissimos conscientiae flores decuteret. Itaque solum motu labiorum orans, et brachiorum levi conamine nitens, decurtatam trabem aliarum longitudini parem fecit, continuoque, ut miraculum dissimularet, modestia convitiorum artifices invasit; quod eum de trabis damno lusissent, quae nihil minus longitudine aliarum haberet. Illi, perpendiculo apposito signum et emendationem experti, laetum crubuere, asperitatemque sermonum non aspernanter [Col.1637A] ferentes, victos se virtute sancti dissimulantes, gavisi sunt. Funali ergo machina cum caeteris in tectum levata, contignationem explevit. De hac trabe majorum nostrorum fuit verax relatio; quod nec in duobus incendiis, quae totum coenobium temporibus Elfredi et Edvardi regum consumpserant, ullam labem tulerit; donec annis et carie victa defecit.Jam ergo monasterium surrexerat; jam adjuncta Beatae Mariae basilica clarius enitebat; poteratque videri et dici Aldelmus felix tot monachorum patronus, tot possessionum dominus. Sed ille longe porrecto prudentiae intuitu olim offuturis occurrendum arbitratus. Romam ire animo destinabat. Causa eundi fuit ut monasteriis suis apostolica privilegia [Col.1637B] acquireret, Meldunensi maxime, quod ab antistiis Leutherii liberalitate profectum in successorum calumnias recidere poterat. Quas ille, ut dixi, prophetico praesagiens oculo, qualiter vel depelleret vel labefactaret cogitabat. Communicato propterea cum rege West-Saxonum Ina et Etheldredo Merciorum concilio, quorum et gaudebat amicitia et eminebat munificentia; illisque a sententia non discedentibus, Romanum callem ingressus est. Verumtamen [ut] licentius necessaria componeret; in praedia sui juris apud Dorsatensem pagum abiit. Ibi, dum felicem auram operitur, ecclesiam fecit in qua sociis ad necessaria occupatis, ipse itum et reditum suum Deo commendaret. Ejus domus materiae adhuc [Col.1637C] superstites coelo patulae tecto vacant; nisi quod quiddam super altare proeminet, quod a foeditate volucrum sacratum lapidem tueatur. Caeterum nunquam tanta vis imbrium foris in circuitu insaniat; quod infra ecclesiae ambitum vel gutta decidat. Hoc enim [non] pro miraculo jam, sed pro consuetudine habent pastores; qui in campestribus vicinis animalium custodiae curam gerunt. Quandocunque enim densato nubium vellere nimbus ruinam minatur; omnis eo agrestium turba cursu fugam glomerat; infraque maceriam ecclesiae patenti aere consistens, nihil pluviae persentiscit. Quo adducti miraculo proceres provinciae non semel tentarunt; ut domui tectum inducerent; sancto volentes officii sui exhibere clientelam. Sed frustra fieri experti, desiere; [Col.1637D] intelligentes sancto placere proludium [l. proluvium], quo frequens exhiberet miraculum. Copia signorum eo quotannis ad festum ejus invitat populum; frequentaturque ibi et munerum oblatio et sanitatum exhibitio, quanta nec in loco ubi sacratissima ejus adorantur ossa: Deo credo per haec innuente satis superque sufficere debere Meldunensibus corporis ejus gloriam; modo caeteris non invideant virtutum ejus praesentiam.At vero ut dicere coeperam, superatis marinis discriminibus devictisque longae viae difficultatibus, venit Romam. Erat tunc temporis Sergius summae sedis episcopus; qui viri illustris adventum ea qua decuit humanitate suscepit, peregrinationem fovit episcopaliter. Excitabat venerantiam pontificis in [Col.1638A] abbatem, quod videretur a vitae ejus religione non discrepare scientiam, moribus non dissidere doctrinam. Aluit bonae famae odorem propitia divinitas, in tanta urbe virtutum laude clientem sublimans. Est Romae consistorium, quod Lateranense vocant, ubi Constantinus imperator ex palatio suo fecit apostolicis pontificibus patriarchium. Ibi Aldelmus cum papa manens, benignum frequentabat contubernium; nullumque diem excipiebat, quo missam non cantaret, cujus solemniis taedium peregrinationis falleret, Deo se suosque commendaret. Id cum quadam die pro consuetudine fecisset; jam, missa dicta, vestem, quam casulam nominant, post terga rejecit; opinatus falso aliquem, qui exciperet, astare, alias scilicet cogitatione projecta, et exstasis divinae adhuc [Col.1638B] plenus. Minister parum providus ad aliam altaris partem nescio quid scrutabatur. Sed enim: Non dormitat, neque dormit qui custodit Israel (Psal. CXX, 4); qui cessante hominis industria sua prompsit magnalia. Confestim enim radius solis per perspicuitatem vitreae fenestrae clarus emicuit; et casulae se subjiciens longiuscule a terra suspensam per inane portavit. Quantus tunc ibi popularis clamor fuerit, quis referat; quia viderent famulo Christi famulari naturam contra naturam? Merito, ut qui semper mentem librabat in aethera, vestem suspenderet in aera; et illius obsequio solidaretur inane, qui omnia terrestria despuens ut fluxa et caduca, sola inhiaret coelestia. Haec autem vestis, incertum an ab Anglia secum delata, an ibi ad tempus commodata, hactenus [Col.1638C] apud nos habetur. Servatur studiosissime tantae virtutis conscium indumentum, nihil diligentiae praetermittentibus Aedituis; ut sine labe pascat oculos succiduarum generationum. Est autem fili delicatissimi, quod conchiliorum fucis ebrium rapuerit colorem coccineum; habentque nigrae rotulae intra se effigiatas species pavonum. Longitudinis spatiosae quia [l. qua] docemur procerae staturae sanctum fuisse. Idemque ossa brachiorum, et caetera, quae videre meruimus, protestantur, Aldelmum quondam ea excrevisse habitudine, quam non molem sed dignam proceritatem corporis possumus diffinire.Morabatur ille Romae; continuabatque Dominus in famulo virtutum gratiam, subinde causas exculpens, [Col.1638D] quibus dilectum sibi efferret. Et in tempore res accidit, quae secundae virtutis occasionem dedit. In unius apostolici cubicularii domo puer natus recens erat; exieratque et perstrepebat fama in vulgus mulierculam, quae religionem professa vestem mutaverat, caput velaverat, peperisse, nec patrem exstare. Nec jam dubia suspicione sed publico clamore pontifex sceleris arguebatur; quod ad illum femina ventitare et secretius colloqui solita diceretur. Familiari mortalium miseria, ut omnium statim imperatur odio, qui quolibet sauciatur infortunio. Tunc ille omnium criminum reus dicetur et qualibet cruce dignus. Sic popularis insania laudabilem pontificem suspicionibus urgebat, infamabat clamoribus virum: quo nemo unquam vel litteris acutior [Col.1639A] et promptior, vel fide rectior et probabilior, vel vita sanctior et perfectior fuit: [qui] faceret omnia quae sancta diceret, quae catholica; nec ullius terrenae potestatis metu premeretur. Denique imperatorem Constantinopolitanum contra fidem Catholicam garrientem palam sententia lata condemnavit; eodemque discrimine proceres consentaneos, si non resipiscerent, involvit. Quantas ille propter hoc epistolas scripserit, quantos labores pertulerit, aliae volentem scire litterae [docebunt]. Ego ad Aldelmum recurro; qui pontificis injuriae compassus ad animam, causam fluctuantem quantis potuit facundiae viribus apud populum egit. Turpe esse et miserabile, ut ipsi pontificem suum suspicione criminum incessant. Quid momenti apud Britannos vel aliam gentem, si qua [Col.1639B] ultra Oceanum jacet, habiturus sit pontifex Romanus; qui a suis impetatur civibus? Postremo verum non videri; ut talis peccati se impediret volutabro, qui toti se meminisset praelatum mundo. Haec cum in auras effunderet; nec enim popularis tumultus semel excitatus leviter leniri posset, ille pro sanctitatis conscientia paulo commotior: «Afferte, inquit, infantem; ut ore suo pontificalem depellat injuriam. Proinde a fatuis suspicionibus discedant, in gratiam antistitis redeant; se, quantum sua interesset, paci non defuturum.» Dictum excepere nonnulli cachinnis; quod insolita promittere, indebita praesumere advena videretur. Verumtamen infantem allatum, vix dum novem a matre dierum, baptismi lavacro [Col.1639C] prius innovavit. Sciscitatus est deinde publice utrum vulgi opinio conveniret veritati de patre? Tum ut videres Dei gratiam praesentem; pusiolus in vocem absolutissimam conatus, nodum dubietatis abrupit; sanctum et immaculatum Sergium esse, nunquam illum mulieri communicasse. Plaudit plebs miraculo. Innocens antistes ovat triumpho. Aldelmi meritum extollit Roma: repercussusque et ingeminatus laetantium clamor ipsa quatit sidera. Qui tamen rogatus, ut quia falsum patrem infamia exuerat, verum cognitioni populi addiceret; facere refugit: praefatus suum esse, ut insontes si posset damno eximeret, non ut sontes morte opprimeret.Talibus virtutum indiciis eximie delectatus pontifex, non difficilem se impetratu exhibuit; ut monasteriis, [pro] quibus rogabatur, elaboratae, auctoritatis [Col.1639D] privilegium indulgeret: quod hic ex integro apponam, ut omnem ambiguitatis evadet scrupulum, quantis sint maledictionibus obnoxii, quantarum poenarum sint futuri servi, qui nunc id impune se opinantur temerare et transgredi.«Sergius, servus servorum Dei Aldhelmo abbati ejusque successoribus, et per vos venerabili vestro monasterio. Ea quae religiosae conversationis intuitu monachis servis Dei pro libera vivendi facultate conferuntur, non pro illecebrarum licentia, sed pro sedulitate bene conversandi, et divinis servitiis se ipsos procul dubio mancipandi, a praesulibus atque cultoribus Deo decretae Christianae religionis indulgentur; ut nexu humanae conditionis exuti, dum ab [Col.1640A] omni munere saecularium functionum efficiuntur immunes; sicut professionis eorum regula protestatur, Deo penitus vacent; et ejus solius sint intenti servitio, pro cujus majestatis reverentia non solum ab oneribus temporalium ditionum sunt liberi; sed etiam amore religionis maximo honore sunt digni. Unde poscente a nobis religione vestra, ut auctoris nostri beati Petri apostolorum principis vice, cui Creator et Redemptor noster Dominus Jesus Christus claves ligandi atque solvendi in coelo atque in terra dignatus est impertire; cujus et nos licet impares ministerio fungimur, et Ecclesiam ejus Dei dignatione disponimus: monasterium beatorum apostolorum Petri et Pauli, quod Meldum religiosae memoriae condidit, quod etiam nunc Meldumesburge [Col.1640B] vocatur, situm in provincia Saxonia, atque aliud monasterium, quod in honore sancti Joannis Baptistae est in eadem provincia positum juxta flumen, qui vocatur From; quae tuam religionem Deo cooperante provide dispensare multorum veridica relatione cognovimus apostolicis privilegiis roboremus, piae devotionis facientes assensum. Hortamur vos in Dei laudibus et orationibus studiosos atque pervigiles, abstinentiae, castimoniae, purificationi tenaciter inhaerentes, hospitalitatis atque humanitatis officiis deditos, ac devotos obedientiae et humilitatis Christi existere vos amatores, circa invicem pia charitate concordes, mandatis spiritualibus et sanctorum Patrum regulis serviendo, apostolicae fidei rectitudinem illibate servare, bonis studiis oporam dare, [Col.1640C] humanitatem peregrinis et egentibus impendere, ecclesiarum Dei praesulibus et sacerdotibus venerationem debitam exhibere; Deo vacare, saeculares curas et quaestus effugere, temperantiam et paupertatem diligere, psalmis et hymnis spiritualibus atque orationibus assiduis cum Deo colloquium inserere; abstinentiam tanquam purificationem corporis in cunctis vitae studiis adhibere, in omnibus Dei mandatis alterutros excitare, sollicitos circa sui salutem esse, et proficientes in melius aemulari, et in Dei praesidio confidere, immaculatos vos non solum a contagione carnali, sed etiam a sermonibus noxiis et cogitationibus custodire, ut castitas atque sobrietas corporis simul et spiritus vestri ante Dei oculos luceat; quatenus et interior homo gratia virtutis [Col.1640D] illustretur, et exterior bonae conversationis laudem atque opinionis obtineat. Quia igitur talibus debetur pontificalis indulgentiae beneficium; praesentibus apostolicis privilegiis praedicta venerabilia monasteria decernimus munienda: quatenus sub jurisdictione atque tuitione ejusdem, cui et nos deservimus, auctoris nostri beati Petri apostoli, e ejus, quam dispensamus, Ecclesiae et nunc sint et in perpetuum permaneant, sicut tua religio petiit, nulliusque alterius jurisdictioni sint subjecta: nec quisquam episcoporum aut sacerdotum, aut cujuslibet ecclesiastici ordinis clericus quoque tempore sibi in ea qualemcunque jurisdictionem defendere, aut susceptionem vel quaelibet munuscula a religiosa congregatione [Col.1641A] extorquere vel exposcere praesumat, neque in eorum oratorio episcopalem cathedram constituere aut missarum solemnia ibidem gerere, praeter si a religioso abbate et congregatione ascitus advenerit. Presbyterum vero si necesse habuerint pro missarum solemniis sibi ordinari aut diaconum; a reverentissimo episcopo, qui e vicino est consecrandum exspostulent; illo duntaxat quae ad sacram regulam pertinent sub divino judicio perquirente, et absque muneris datione ordinante. Si autem et religiosum abbatem obire contigerit, et ad electionem alterius fuerit ventum; illum, quem religiosa congregatio servorum Dei communi consilio delegerit, promovendum e vestigio; ut non detrimentum monachicae conversationis disciplina incurrat, vel res monasterii abbatis privatione depereant. Praesul quoque, qui [Col.1641B] similiter in vicino fuerit, ex apostolici pontifici auctoritate orationem ei abbatatus attribuat. Dum haec ita sint, si quisquam episcoporum, presbyterorum vel cujuslibet ecclesiastici ordinis clericus, sive etiam laicus, cujusque dignitatis fuerit, haec a nobis sub divino judicio statuta transgredi vel temerare tentaverit: reum se noverit ante conspectum Dei, et a participatione corporis salutiferi et sanguinis Domini alienum. Condemnationem, quam Judas Iscariotha assecutus est, assequatur; et ab apostolorum principe, ut Ananias et Saphira, percellatur, nisi de incoepto temerariae praesumptionis poeniteat. Vita vero, salus et beatitudo perpetua his, qui haec conservaverint, et conservari mandaverint. Bene [Col.1641C] valete, dilectissimi fratres.»Paginae hujusce praerogativa Aldelmus triumphans, simulque benedictione antistitis et sacrarum reliquiarum pignoribus fretus, redeundi domum iter impiger adoritur. Devehens secum multimoda peregrinarum mercium pretia; quae patriae nova et mirabili inferret copia. Inter quae fuit altare ex splendenti marmore, candido colore, sesquipedali crassitudine, quaprupedali longitudine, latitudine trium palmarum, labio ex eodem lapide prominenti in circuitu pulchre densatum. Camelus, ut dicitur, (Quod enim nostrae regionis animal tantam sustineret molem?), ejus usque ad Alpes bajulus fuit, et inoffenso tulit. Ibi camelus seu quodlibet quadrupes, nec enim referet quae bestia tulerit, vel injusti fascis [Col.1641D] injuria vel propter praerupta viae declivia concidit. Ruina jumentum contrivit; et marmor in duas partes effregit. Utriusque rei damnum sociis ingemiscentibus, sanctus arcano cordis murmure et protensa benedictione dextrae sarcivit. Animali salutis vigor refusus; quod alacri statim se motu excutiens, in pedes constitit. Fractura lapidis, quae non recta linea, sed quodam anfractu desiliens crepuerat, statim se in solidum compegit. Sed ut mirabilis signi memoria non obsolesceret, adhuc cicatrix scissurae patet sanata quidem miraculo, sed curioso tamen perspicuo oculo. Recidit moestitia, reiteratur semita. Ita omni comitatu incolumi ad mare, quod Galliam Angliamque disterminat, venit. Ibi placido [Col.1642A] carinae sinu exceptum post feliciter enavigatum pelagus secunda compatriotarum desideriis fortuna restituit. Venienti occursum est ubique magna pompa longo apparatu salutantium. Religiosorum alii suavi cantu mulcent aere, alii lignum divinum praeferunt, alii odoris thymiamatibus vias afficiunt. Laicorum pars pedibus plandunt choreas; pars diversis corporum gestibus internas pandunt laetitias. Omnes in commune Deum laudant; qui lumen Britanniae reduxit, quod jamdudum peregrinantes radios per alias terras porrexerat. Nec fastus regius Inam et Ethelredum, illum West-Saxonum, hunc Merciorum principem, ab hac excepit laetitia. Quippe ubi antiquo viri amori recens accreverat apostolicarum salutationum reverentia. Magno igitur gaudio et pronae venerationis ostentatione susceptus, privilegia [Col.1642B] monasteriorum suorum ambobus ostendit regibus. Ita efflagitabat ratio, ut quae utrorumque subsistebant muneribus, utrorumque firmarentur assensibus. Accurrit continuo regia religio dictis pontificis; nihilque minus fuit, quin vicino obedientiae pede jussa persequeretur.Id quamvis memorandi principes pro insita benevolentiae gratia non difficulter fecissent; ex abundanti tamen Aldelmus magnorum xeniorum oblationibus consensum voluntarium elicuit. Et alteri quidem alia, sed Inae altare dedit. Is illud in vico quodam tunc regio Briwecane vocabulo sanctissimae Genitricis Dei locavit obsequio; ubi ad hunc diem situm, vivum, ut ita dicam, sanctitatis Aldelmi [Col.1642C] praebet indicium. Est ibidem et alia major ecclesia in Sancti Petri nomine; quam a beato viro factam et consecratam non negligenter asseverat opinio Hujus orientalem frontem nuper in majus porrexit recentis aedificationis ambitio. Eo, ut dixi, modo processit labor laudabilis pro sanctae Ecclesiae honore susceptus. Jamque ille in dies senectuti affinis processerat.Ac vero aliquo annorum intercurrente spatio, Hedda totius West-Saxoniae pontifex, apud Wintoniam sedem habens, excessit mundo. Gratissimus fuit hic obitus coelestibus quod pro sanctitate praeteritae vitae numerum eorum ampliaret: luctuosus mortalibus; quod vix parem possent invenire, qui tantae dioeceseos circuitum vellet regere. Quidquid [Col.1642D] enim nunc IV episcopi gubernant, unus tunc ille frenabat; rebelles auctoritate premens, supplices simplicitate demulcens. Synodali ergo consilio dioecesis ultra modum protensa in duas sedes divisa; quarum altera Scireburniae, altera esset Wintoniae. Iniqua et impar fuit ea divisio; ut unus duos tantum pagos, alter totum regeret quidquid West-Saxonici tractus immensitas continet. Singulis sedibus suffecti pontifices pro scientiae merito et natali solis confinio. Wintoniae praelatus Daniel, qui esset ejusdem regionis oriundus, litterarum non egenus. Scireburnam sortitur Aldelmus; cui sapientiae praerogativa, et aevi maturitas ad majus culmen aspiraret; cum et genitalis [Col.1643A] terrae charitas suffragaretur, quod ejus provinciae indigena esset. Procedit ergo, ut creditur, agente Deo universalis electio; ambiturque a beatissimo sene, ut episcopatum dignetur [suscipere]. Omnis aetatis et ordinis conflatur sententia dignum videri praesulatu, excocta jam aetate serium, litteris uberem, religione nulli disparem. Sin vero natalium dignitatem considerandam putes, quam beatus Apostolus in talibus non permiscet; quis eo nobilior, qui regalem prosapiam proxima contingit linea? Ejus famae, ejus vitae semper illum fuisse, de qua nunquam vel parum sinistra jactata sit opinio. Rostitit ille quantum potuit; quae repulsam suam adjuvare, quae unanimitatem illorum infirmare possent, non segniter objectans. Sed enim in nihilum [Col.1643B] fatigabatur: cum eo ipso quod pro se paraverat, convinceretur. Id erat annorum gravitas, quibus e proxima meta respicientibus senium admoneretur leni quiescere otio, non periculoso indulgere negotio. Quod statim ab audientibus retorquebatur in aliud; quod quanto annis maturior, tanto esset vitiis defaecatior, consiliis promptior. Habuit ergo modum; restititque quoad concinnum rationi visum est. Sed ubi unanimem et diuturnum assensum accendit, fraternae obedientiae habenas vitae suae laxavit, veritus divino resultare oraculo, quod corda omnium conflaverat, ora oppleverat. Suscipiunt igitur collegam episcopi, patrem clerici, patronum laici.[Col.1643C] Inde acclamantibus cunctis, reclamantibus nullis, B[.....]rthwaldo primae sedis archiepiscopo pro more consecrandus deducitur. Is in veteris contubernii sodalem; nam et pariter litteris studuerant, pariterque viam religionis triverant: electionem factam gratiose complexus, favorem auxit. Itaque non solum consecrationem indulsit; sed etiam multos dies secum retinuit, ejus consilio archiepiscopatus sui pondus allevians, causarum rationem examinans. Unde factum est, ut his diebus Doroberniam [hodie Devoram appellamus] pergeret; quod est littus Cantuariae ad XII millia proximum, audiens illic naves appulisse. Portus ibi, ut plerique maritimorum locorum, inquietus quia angustus. Citissimus eo a marinis transitus paucorum admodum millium trajectu. [Col.1643D] Quo fit ut in illius spatii angustia inter se currentes et illidentes fluctus minima occasione pelagus exasperent; ibique maxime incurratur periculum, ubi sperabatur periculorum effugium. Jam vero in statione navibus receptis tutissima quavis tempestate quies. Hoc ideo praetuli; quia ad rem quam inferam attinet. Spatiabatur sanctus juxta mare; intentusque oculos mercimoniis infigebat, si quid forte commodum ecclesiastico usui attulissent nautae, qui e Gallico sinu in Angliam provecti librorum copiam apportassent. Conspicatusque librum totius Testamenti Veteris et Novi seriem continentem; ad emendum intentus, animum a caeteris remisit. Cumque gnarus folia volveret, pretium effringeret, barbari eum nautica lascivia conviciis aggrediuntur. [Col.1644A] Quid ita merces alienas depretiaret, et attenuaret rerum non suarum valentiam? Sua si vellet eventilaret; extranea suo pretio relinqueret. Horum ille contra verborum contumaciam nihil retulit nisi risum. Postremo adhuc pretium libri percunctantem loco cum ignominia deturbant; tensisque rudentibus longius a littore se removent. Sed non longe morata divina ultio injuriam sancti acrius vindicat. Procella surgit, turbo saevit, densatur nubes, subducitur dies, pelagi caligo aerisque horror noctem inducit; congeminant terrorem ventorum furor, rudentium stridor. Antenna saevitiam tempestatis non patitur; latus navis hinc in tundentibus fluctibus quassatur. Defecit ars remigum; decidit peritia nautarum. Et jam pessimum [l. pessum] [Col.1644B] ibant; videbanturque in miserorum mortem omnia conspirasse elementa: cum licet brutos animos intelligentia subiit, propter injuriam sancti cui conviciati fuerant, se luere poenas. Exclamant ergo in planctum; et supplices tendunt ad littora palmas. Orant opem; pollicentur emendationem. Facile fuit beato pontifici, ut remitteret culpam; qui non doluerat contumeliam. Et primo quidem porrecto contra saevientia flabra crucis signo, nonnihil tempestatis diminuit et mansuefecit. Mox cum ipse scapha ascensa virtute remigum periclitantes adisset; mutata in bonum omnia, tempestas tota quiescit; turbo conquiniscit: ventorum usus conversus navem impellit ad littus: undae, quae ante minabantur exitium, nunc sensim allabentes pollicentur [Col.1644C] obsequium. Potiti ergo nautae optata stationis arena, librum sponte offerunt; accipiat gratis, dignetur munus famulorum, quos ab ipsis mortis faucibus in siccum evexit. Appendit ille mercedem aequa lance in medium conferens; ne aut pauperes magno damno emungeret, aut supplicum preces repudiaret. Id volumen adhuc Melduni visitur, antiquitatis venerandum praeferens specimen.Novi ergo compos honoris, provinciam regressus, cum in omnibus nomen aequaret officio, tum vel maxime libertati monasteriorum studere, habuitque sedem Scireburum, ubi et ecclesiam, quam ego quoque vidi, mirifice construxit. Ac primum quidem humanae vitae incertum metuens, cum monasteriis [Col.1644D] suis abbates praeponere vellet, huic voluntati monachi consueti Patris dulcedine opposuerunt obicem. Cujus rei tenorem contulit in scriptum; ne laberetur, neve successores necessitatem perverterent in tyrannidem; non parituris sub obligatione divina interminatus perniciem. Illius scripti textus hic est:«Nihil in hoc saeculo prolixa felicitate perfruitur, nihil diuturna dominatione potitur, nihil quod non ad fatalem vitae terminum loci cursu protendatur. Et ideo nobis sic mundanarum rerum patrimonia sunt perfruenda, ut tamen aeternae patriae emolumentis nunquam fraudemur. Hinc est, quod ego Aldelmus, postquam me immeritum nullisque pene dignis moribus comprobatum, in pontificatus officii sedem divina gratia subthronizasset, proposui arcano [Col.1645A] mentis meae affectu, ut monasteriis meis quibus jamdudum in abbatatus gradu constitutus, suffragante Domino regulariter praefui, religiosum abbatem, quem sibi spontanea familiarum mearum optio consona voce elegissent, canonica ratione atque regulari sanctione constituerem. His voluntariis propositionibus meis pia monachorum meorum resistit pervicacitas. Et cum hoc sedulo saepiusque in conventu fratrum meorum fiducianter narrassem, nullus his votis meis placidissimum praebet assensum: dicentes quod quandiu vitali vegetaris spiritu, nobiscunque praesentis vitae deputaris stadio, tuae semper dominationis jugo humillima colla subdere non dedignamur. Sed hoc supplici prece communique rogatu deprecamur, quod sub sacra Scripturarum [Col.1645B] testificatione et favorabilium virorum claro consensu corrobores, ut nullus post obitum tuum nec regalis audacitas nec pontificalis auctoritas, vel aliquis ecclesiasticae seu saecularis dignitatis vir sine nostro voluntatis arbitrio in nobis sibi vindicet principatum. Huic debitae monachorum meorum maximeque famulorum Dei petitioni libentissime consensi; et in monasterio quod juxta fluvium, qui dicitur Winburna, situm est, cui venerandi regis nostri germana Cuthberge praesidet, cum optabili famosissimi regis Inae consensu et reverentissimi fratris et coepiscopi mei Danielis nutu praesentatae professionis devotionem decentissimam et vernarum Domini postulationem sacrae crucis signaculo confirmavi: identidemque venerandus rex et [Col.1645C] praenominatus pontifex pari devotionis manu subscripserunt. Nec multo post in sacrosancto concilio, quod juxta fluvium, qui dicitur Noodr, congregatum est [l. esse] dignoscitur, in idem omnium Saxonicae gentis archimandritarum cum regalis potentatus assensu et pontificalis prioratus nutu consensit auctoritas. Si quis contra haec tam illustrium personarum decreta moliri machinetur, et sacra praesentis schedulae scita praevaricari praesumpserit, sciat se ante terribilem divinae majestatis thronum cum praevaricatoribus praeceptorum Domini lugubri damnationis judicio percellendum; sunt autem haec nomina monasteriorum Maldubesberge, Froom, Bradonford. Scripta est hujus confirmationis [Col.1645D] chartula anno ab Incarnatione Domini nostri Jesu Christi 705 indictione III.» Subscripserunt Ina rex, Daniel episcopus, Ethelfrithe patricius.Quamvis igitur hac charta suis monasteriis consuluisse et tyrannidem successorum propulsasse videretur, non tamen illustri animo suffecit, nisi et omnibus ecclesiis quae in West-Saxonia erant consultum faceret. Dulcibus igitur monitis credulum sibi animum regis urgens, hujusmodi edictum obtinuit. «In nomine Domini Dei nostri Salvatoris. Ego Ina regnante Domino rex, cum consilio et decreto praesulis nostri Aldhelmi, simulque cunctorum Dei sacerdotum suggestione et monachorum petitione qui in parochia Saxonum conversantur, hanc ubertatem ecclesiis impendo, et hanc privilegii dignitatem [Col.1646A] monasteriis confero, ut sine impedimento saecularium rerum et absque tributo fiscalium negotiorum liberis mentibus Deo soli serviant, et monasticam coenobii disciplinam, Christo suffragium largiente, regulariter exerceant, ac pro statu et prosperitate regni nostri et indulgentia commissorum criminum ante conspectum divinae Majestatis preces fundere dignentur, et orationum officia frequentantes in ecclesiis pro nostra fragilitate interpellare nitantur. Si quis vero, contra hujus decreti syngrapham venire tentaverit, sciat se coram Christo novemque angelorum ordinibus in tremendo examine rationem redditurum. Hoc vero decretum a nobis libenter concessum taliter servari et confirmari decernimus; ut tam nobis vita comite [Col.1646B] propitia Divinitate regni gubernacula regentibus, quam futuris successoribus haereditatis jure regnandi monarchiam tenentibus, inextricabili lege firmiter roboretur. Nam pro amplioris firmitatis testamento principes et senatores, judices et patricios subscribere fecimus. Actum publice et confirmatum in loco qui appellatur Eburleagere, VIII Kalendarum Juniarum die, indictione II, anno ab Incarnatione Christi 704 feliciter. Subscripsit Ina rex. Ego Aldelmus, servus servorum Dei, hoc decretum manu propria roboravi.» Subscripserunt et abbates, proceres IX.Ista divinus pontifex indefessus agebat, vicini finis non nescius. Sordebant enim jam terrena viro; inhiabatque coelestibus. Quapropter optimum factu [Col.1646C] ducebat, si metam vitae talibus percurreret, quae essent suae laudi memoriae, subjectis emolumento et gratiae. Et licet nimis effeta caro labores perferre negaret, tamen solida mens jamque foras eminens et ipsis coeli januis imminens vincebat temporum situm. Fragilem igitur corporis usum, non longe post desertorem animi, spiritualibus exercitiis subjiciebat. In praedicationibus noctes perinde ut dies continuans, dioeceses non segniter circuiens, ipse integre et non minus quam in viridi aetate jejunia caeteraque id genus bona frequentans. Ducta itaque vita hominibus placida, Deo placita, post episcopatus annos quatuor Ad superos superum cultor sociusque recessit;    Alterat astra solo, mutat et arva polo. [Col.1646D] Halitus alta subit, fovet artus hospita tellus,    Depositumque suum poscit uterque locus, Impulerat Phoebus bis quina luce Latonam:    Involucris mundi cum resolutus abit.Est in pago Sumersetensi [villa] Dultinge vocabulo, in qua hominem exuit, quam pridem monachis dederat, Glastoniensibus usumfructuarium pactus. Domus obitus ejus conscia lignea erat ecclesia, in quam se ultimum spirans inferre jussit, ut ibi potissimum efflaret, sicut incolae hodie per succiduas generationes asseverant. Hanc dum quidam Glastoniensis monachus ex lapide refectam in die [f. Dei] faceret consecrari nomine, immiscuit se confertae multitudini muliercula utroque lumino jamdudum capta. Haec in signo fidei densitatem [Col.1647A] vulgi perrupit, clamitans ut ad altare duceretur incunctanter; se credere quod sanctus, cujus basilica consecraretur, viduae caecitatem depelleret, qui tota vita solemnes eleemosynas viduis conferre solitus esset. Audacia credulitatis de coelo traxit auxilium: implevit viduos orbes lux serena. Nec latere potuit miraculum coram populo celebratum, praesertim cum et persona et personae calamitas provinciae vulgatissima esset. Constat in eadem ecclesia lapidem esse, cui sanctus moriens insederat; cujus ablutione plures aegroti sanitatem iniisse noscuntur.Tunc beato Egvino Wigorniensi episcopo visio coelestis affulgens obitum sodalis innotuit; et ut ad locum pergeret, praecepit. Ille dolens et amoris stimulis tunc maturans celeriter Dulting pervenit. Depositaque [Col.1647B] pro animae requie oratione, ut pro desiderio et praecepto sancti Meldunum corpus promoveatur, jubet. Compescit ejulantium lacrymas fidei praesumptione; opus accelerat ipse operis maturator assistens. Efferuntur ergo felices exuviae magno praeeuntium et subsequentium agmine; dum quisque beatiorem se putaret qui propior esset, eratque ingens comitantium solamen saltem feretrum videri, si non posset tangi. Ipsa enim species et forma exanimis corporis multum decoquebat doloris; demulcebatque oculos manens gratia et permanens figura. Celebris illa pompa funeris fuit; dum pro miraculorum frequentia figerentur semper lapideae cruces ad septem milliaria. Ad quas plures inveteratis [Col.1647C] morbis debiles cum fide accedentes, violentia precum celerem rapuere salutem: virtutum signis manentibus usque hodiernum diem. Nec fidem auditorum excedere debet, quod pene tot sunt miraculorum testes, quot provinciales; quorum certissimum beatum Egvinum in testem cito, qui in quodam scripto post quaedam alia sic ait: «Post duos annos Aldelmus religiosus episcopus migravit ad Christum. Quod ego per revelationem agnoscens, convocatis fratribus et obsecundantibus meis excessum venerandi Patris eis aperui; concito gradu ad locum ubi sacrum corpus ejus jacebat L ferme millibus ultra Meldunense monasterium situm deveni, et ad sepulturam adduxi et honorifice sepelivi; et mandavi, ut in quocunque loco sacrum corpus [Col.1647D] in asportatione pausaverat, sacra Deo erigerentur signacula.» Manent omnes cruces, nec ulla earum vetustatis sensit injuriam: vocanturque Biscepstune, id est lapides episcopi; quorum unum in claustro monachorum in promptu est videre. Quae res admonuit, ut quod fama de Biscepstune jactitat, non tacerem. Villa est in valle, ad quam praedicationis sollicitudinem expleturus venisse dicitur. Dum sermonem sereret in plebem, forte baculum fraxineum, quo nitebatur, terrae fixisse. Illum interim per Dei virtutem miram in magnitudinem excrevisse, succo animatum, cortice indutum [Col.1648A] foliorum pubem et frondium decorem emisisse. Pontificem, qui verbo intenderet, clamore populi admonitum respexisse; adoratoque miraculo Dei, munus ibidem reliquisse. Ex primae arboris pulla multas pullulasse fraxinos; adeo ut, sicut dixi, villa illa vulgo ad episcopi arbores nuncupetur. Haec sane non pro solido asserui; sed ne quid praeteriisse arguerer, non omisi. Caetera scriptis vel caelaturis ex antiquo factis approbo; nec quidquam Deo teste adjeci de meo, nisi si aliquod verbum causa politius ornandi lectionis avolavit. Non enim eget Aldelmus, ut mendaciis asseratur: tanta sunt de illo, quae in dubiam depromant fidem: tot sunt quae non veniant in litem. Innumera signa, quae modo apud ejus fiunt memoriam, ostendunt praesentibus [Col.1648B] praeteritae vitae sanctimoniam.Excipiunt interea patronum Meldunenses ingenti ploratu, reverenti affectu. Jungebatur amori veneratio, pugnabatque fides cum obsequio. Nescires quid eligeres, aut in parentem affectum, aut in advocatum gaudium. Si laetarentur pro praemisso ad Deum patrono; sed dolere cogebantur pro amisso vitae solatio. Inter hos fluctus aliquot extractis diebus, tandem sepeliri permiserunt in Sancti Michaelis ecclesia; ubi sibi vir sanctissimus olim sepulturam providerat. Excessit anno ab Incarnatione Domini 709, ante Inam annis XVIII, ante Bedam XXV, postquam abbas a Leutherio factus est XXXIV, postquam episcopus a Berthwaldo anno v. [Col.1648C] Nam annos aetatis ejus nulla scriptura misit in calculum; sed est conjectura non fallax grandaevum fuisse factum, qui paulo minus XXXIV annis in ecclesiastico manens praesidatu, non nisi legitima aetate illo praesertim tempore sumpsisset honorem. Gravis ille annus Britanniae fuit, ut qui multa lumina vel exstinxit vel abduxit. Eodem enim anno Wilfridus episcopus decessit, de quo superior sermo palam fecit, quod nemo in Anglia eo promptior et justi tenacior fuit. Quin et Kenredus rex Merciorum Ethelredi successor cum Offa Orientalium Anglorum rege Romam profectus stadium vitae decurrit, quorum societatem adornavit, ut supra dixi, Egwinus felix episcopus; qui postquam beato Aldelmo justa persolvit, iter illud arduum ultroneis compedibus [Col.1648D] illaqueatus et adorsus et permensus est. Sed haec plenius scire volentem alias et nostra et aliorum lectio informabit. Jacuit corpus beati viri in ecclesia supradicta 246 annis; quo toto tempore quae miracula exhibuerit, quae nec parva nec pauca fuisse crediderim; omnia sepelivit, omnia suppressit aemula oblivio. Enimvero monachi se in Sanctae Mariae transtulerunt ecclesiam, ut vicinius et opportunius necessitates suas sancti ministrarent mausoleo; quamvis, ut per chartas probavimus, omnibus usque ad Edgarum regem annis Sancto Petro daretur primatus.PARS IV. [Col.1649] [Col.1649A] Jam enim quartam pollicitationem meam Domino juvante complere ingrediar, ut ostendam quanta volubilitate fortunae coenobium Meldunense excreverit; plerumque etiam, nisi sanctus auxilium porrexisset, pessum iverit. Per successionem ergo regum et chartarum appositionem agam propositum. Inae successit Ethelardus XIV annis; ei Cuthredus pari spatio. Hujus donum ita scriptum habemus: «Ego Cuthredus, rex Geuvisorum, cogente catena charitatis Christi et indivisibilis affectu dilectionis, Aldelmo abbati familiaeque sub illius regiminis amore degenti, cum consensu atque scientia eximii praesulis Danielis optimatumque meorum et dignitatum ob recordationem scilicet orationum suarum et redemptionem animae meae, ut in plenitudine [Col.1649B] electorum Domini collocatus sim; terrae partem inextricabilem [l. inextricabili] possessione in loco, qui dicitur Wdecim, sub X mansionum aestimatione taxatam sub contestatione sanctae Trinitatis dapsili quidem liberalitate et hilariter ad Meldunense monasterium largitus sum.» Et post aliqua: «Exemplar hujus largitionis promulgatum est anno ab Incarnatione Christi 745 in praedicto coenobio sub praesentia Cuthredi regis.» Liquet igitur anno ultimo vitae regis Cuthredi hoc factum esse, superstite adhuc Daniele episcopo; qui cum beato Aldelmo episcopus factus fuerat; post excessum ejusdem Patris anno XXXVI. Unde constat hunc Aldelmum abbatem, cui Cuthredus rex Wdecim dederat, [Col.1649C] aliud fuisse quam Magnum Aldelmum. Fertur sane quod secundus Aldelmus prioris nepos fuerit. Cuthredo regi successit Sigebricht anno primo [l. uno]. Sigebrichi successor fuit XXXI annis Kinewlfus. Hic anno tertio regni sui coenobium insigni munere auxit.«In Christi nomine. Ego Kineuulf rex, cum consensu principum aliquam terrae portionem quasi XXX manentium familiae Christi in Maldubiensi monasterio constitutae pro remedio animae meae perpetualiter possidendam donavi: hoc est, ubi se duo latices Meardenae et Rochburnae jungunt et in circuitu eorum, quemadmodum ipsi incolae bene nosse dignoscuntur terminos ac limites locorum illorum; necnon et villam, cui subjacent pascua, [Col.1649D] prata arida et irrigua, simul et silvestria loca. Et haec acta sunt ab Incarnatione Christi 758 indictione XI a transitu domini Aldelmi episcopi nono et quadragesimo.» Subscripsit Kineardus electus in episcopatum Wintoniae, et Haerewaldus episcopus Scireburniae. Contra eumdem Kinewlsum regem annum jam vicesimum et quartum in regno habentem. Offa rex Merciorum propter villam Benesingtunae congressus, et ipsam et plurimam partem regionum [Col.1650A] West-Saxonicarum victoria functus usurpavit. Denique villas coenobii et Ettamunster. quam rex Merciorum Etheldretus; et Piritunae, quam rex West-Saxonum Cedualla dederat, infestus praedo abstulit. Et primam quidem Wigorniensi episcopo dedit; secundam filius ejus Egferthus reddidit hoc scripto:In nomine Domini. Ego Egferthe, rex Merciorum, anno primo regni nobis a Deo concessi, rogatus a Brithrico rege occidentalium Saxonum et Ethelardo archiepiscopo, terram XXXVI manentium in loco, qui vocatur Ecpirigeam, ab orientali parte silvae quae vocatur Braden, reddidi abbati Cuthberto et fratribus monasterii Maldubiensis pro indulgentia piaculorum meorum et pro requie animae patris mei Offan, quam ille veneno abstulit eis. Et [l. ea] [Col.1650B] scilicet ratione concedo terram supradictam, ut saecularibus regum servitiis libera sit ad serviendum necessitatibus fratrum Deo servientium in praedicto monasterio; ut memoria nostra in illo sancto loco in sanctis orationibus apud eos maneat in perpetuum. Sed et abbas et fratres ejusdem monasterii in comparatione terrae illius dederunt mihi duo millia solidorum argenti puri. Et hoc feci cum consilio episcoporum ac principum meorum, quorum nomina subter ascripta sunt. Et hoc actum est anno ab Incarnatione Christi 796 indictione IV. A transitu Patris Aldelmi anno octogesimo septimo. Augentem hanc meam eleemosynam Dominus conservet et benedicat. Minuentis [Col.1650C] vero ac frangentis nomen, quod non optamus, eradicabitur de terra viventium, et a societate sanctorum privabitur, nisi digne emendaverit.» Subscripsit Ethelardus archiepiscopus, qui ex abbate prius Meldunensi et episcopo postea Wintoniensi supremum honorem nactus, Cutbertum hunc constituit Melduni abbatem. . . . . . . . . . Subscripsit Beorthricus rex West-Saxonum XVI annis post Kinewlfum. Subscripserunt Cineberth Winton, Benefrithe Sciroburn., Hedered Wigorniensis, Edulfe electus ad Hereford.Successit Brithrico Egbirthus annis XXXVII qui omnia regna Anglorum West-Saxonico usque hodie curvavit imperio. Huic Ethelulfus filius annis XVIII quem quidem Athulfum vocant. Vir qui libertate [Col.1650D] collata ecclesiis omnes antecessores, quique postremo seipsum nova liberalitate vicerit. . . . . . . . . . . . . . . . . . . . fecit et scrinium quo sancti confessoris ossa locaret, in anteriori parte ex solido argento jactis imaginibus. In posteriori vero levato metallo miracula figuravit, quae jam sermo deprompsit: unde putatum est hunc fuisse librum vitae in quo ista legerit; sed postea tempore Danorum amissum. Fastigium [Col.1651A] crystallinum rex Ethelulfus apposuit scrinio; in quo nomen ejus litteris aureis est legere. Sunt qui dicant venerandas reliquias per eum levatas; sed, nos cum ad locum venerimus, magis tritam opinionem persequemur. Nunc ponamus regis dona, quae monasterio contulit.«Regnante in perpetuum Domino nostro Jesu Christo, summo et ineffabili rerum omnium Creatore; ego Edeluulfus gratia Dei Occidentalium Saxonum rex, in sancta ac celeberrima Paschali solemnitate pro remedio animae meae et regni et populi prosperitate mihi a Deo commissi consilium salubre cum episcopis et comitibus cunctisque optimatibus meis praefeci [l. perfeci]; ut decimam partem terrarum per regnum meum non solum [Col.1651B] sanctis ecclesiis darem, verum etiam et ministris meis in perpetuam libertatem habere concederem: ita ut talis donatio fixa incommutabilisque permaneat ab omni regali servitio et omnium saecularium absoluta servitute. Placuit autem Alhstano Scireburnensis Ecclesiae episcopo et Suintino Wintanstrensis Ecclesiae episcopo, ut omni Sabbato tota congregatio quinquaginta psalmos, et unusquisque presbyter duas missas omni hebdomada cantet pro rege Edeluulfo et ducibus in hoc consentientibus, etc. Scripta est autem haec chartula anno Dominicae Incarnationis 854, indictione II die Paschae, in palatio nostro quod dicitur Wiltun. Terra autem ista, quam in libertate ponimus, ad ecclesiam pertinens [Col.1651C] Meldubesburge, haec est: Piretune XXXV, Lacot XV, Suttune V, Corsaburn V, Cridanville X, Cemele X, Dantesie XI.» Fecerat autem solis ecclesiis chartam libertatis, quam hic praetermisi, quia in Gestis regum posui.Anno primo regni sui, Incarnationis 844, a transitu beati Aldelmi 135, ubi has terras ad Maldumesburge pertinentes nominaverat, Ellendune XXX hidas, Elmhamstede XV, Undecune X, Cerlatune XX, Toccanham V, Minti V, Reodbirnam X. «Regnante in perpetuum Domino nostro Jesu Christo, ego Ethelulf rex partem terrae Gewisorum, hoc est V mansiones, donavi Deo et Sancto Petro et familiae Maldubiensi in loco qui dicitur Toccanham, eatenus ut ipsi jugiter orent pro nobis Deum omnipotentem; [Col.1651D] quatenus prospera nobis tempora largiatur ad conservandam fidem nostram, et regni nostri gubernacula per omnia tempora gentis Anglorum. Et nemo audeat hoc donum mutare ab ipso monasterio sine ira et vindicta omnipotentis Dei. Et hoc donum actum est anno ab Incarnatione Dominica 854; quod et servetur in pace. Subscripserunt Swithinus episcopus et Alhstanus. Regnante et gubernante nos in perpetuum Domino Deo Salvatore nostro Jesu Christo, qui cuncta saecula salvavit, et humanum genus suo sanguine redemit, atque ab aeterno interitu diabolicae damnationis per fidem rectam et baptismatis sacramentum liberavit; ego Etheluulf rex meis non meritis, sed Dei gratia largiente, [Col.1652A] Occidentalium Saxonum; nec non eodem Deo donante Cantuariorum populo et omni Australi Anglorum genti Dei accidente gratia regimine praelatus, aliquantulam terram, id est V mansiunculas in loco, qui dicitur Minti, Deo omnipotenti ad monasterium Maldubiense in perpetuam possessionem largitus sum; hoc tenore, ut in perpetuum damnetur, qui hanc terram ab ipsa ecclesia auferre conabitur. Et hoc actum est anno Incarnationis Domini 855.» Subscripserunt Celnodus archiepiscopus Cantuariensis, Alhstanus episcopus Scireburnensis, Ethelstane filius ejusdem regis rex Cantuariorum.Huic tres filii continua succedentes serie regnaverunt annis XV. Quartus quoque Elfredus nomine annis triginta, sex minus mensibus. Hujus tempore [Col.1652B] venit Angliam Joannes Scotus, vir perspicacis ingenii et multae facundiae, qui dudum velut a patria Franciam ad Carolum Calvum transierat. A quo magna dignatione susceptus, familiarum partium habebatur, transigebatque cum eo tam seria quam joca; individuusque comes et mensae et cubiculi erat: multae facetiae ingenuique leporis; quorum exempla hodieque constant, ut sunt ista: Assederat ad mensam contra regem ad aliam tabulae partem. Procedentibus poculis consumptisque ferculis, Carolus fronte hilariore post quaedam alia cum vidisset Joannem quiddam fecisse quod Gallicanam comitatem offenderet, urbane increpuit et dixit: «Quid distat inter Sottum et Scottum?» Retulit ille solemne convicium in auctorem, et respondit: «Tabula [Col.1652C] tantum.» Interrogaverat rex de morum differenti studio: responderat Joannes de loci distante spatio. Nec vero rex commotus est; quod miraculo scientiae ipsius captus adversus magistrum nec dicto insurgere vellet; sic enim eum usitate vocabat. Item, cum regi convivanti minister patinam obtulisset, quae duos pisces praegrandes adjecto uno minusculo contineret; dedit ille magistro, ut accumbentibus duobus juxta se clericis departiretur. Erant illi giganteae molis, ipse perexilis corporis. Tum qui semper aliquid honesti inveniebat ut laetitiam convivantium excitaret, retentis sibi duobus majoribus, unum minorem duobus distribuit. Arguenti iniquitatem partitionis regi: «Imo, inquit, bene feci et aeque.» Nam hic est unus parvus, de se dicens. Et duos [Col.1652D] grandes pisces tangens, itemque ad eos conversus: Hic sunt duo magni, clericos innuens; et unus exiguus; piscem nihilominus tangens. Caroli ergo rogatu hierarchiam Dionysii Areopagitae in Latinum de Graeco verbum e verbo transtulit. Quo fit, ut vix intelligatur Latina littera; quae volubilitate magis Graeca quam positione construitur nostra. Composuit etiam librum, quem periphisimerimus π??? ?????? ???????? id est De naturae divisione titulavit; propter perplexitatem quarumdam quaestionum solvendorum bene utilem, si tamen ignoscatur ei in quibusdam quibus a Latinorum tramite deviavit, dum in Graecos acriter oculos intendit. Quare et hacreticus putatus est, scripsitque contra eum quidam [Col.1653A] Florus; sunt enim revera in libro Periphysion perplurima; quae nisi diligenter discutiantur, a fide Catholicorum abhorrentia videantur. Hujus opinionis particeps fuisse cognoscitur Nicolaus papa, qui ait in epistola ad Carolum: «Relatum est apostolatui nostro quod opus beati Dionysii Areopagitae, quod de divinis nominibus vel coelestibus ordinibus Graeco descripsit eloquio, quidam vir Joannes genere Scotus nuper in Latinum transtulerit: quod juxta morem nobis mitti et nostro judicio debuit approbari; praesertim cum idem Joannes licet multae scientiae esse praedicetur, olim non sane sapere in quibusdam frequenti rumore dicatur.» Propter hanc ergo infamiam credo taeduit eum Franciae, venitque ad regem Elfredum; cujus munificentia illectus, et magisterio [Col.1653B] ejus, ut ex scriptis regis intellexi, sublimis, Melduni, resedit; ubi post aliquot annos a pueris quos docebat, graphiis per Joannes Parisiensis in historia sua anno 877. «Joannes Scotus inter caetera fecit librum de Eucharistia, qui postea lectus est et condemnatus in synodo Vercellensi a papa Leone celebrata, eodem anno quo Lanfrancus ab errore Berengarii se purgabat; unde, sicut dixit Lanfrancus, ipse in fide desipuit: tandem ibat in Angliam ad regem Elfred et apud monasterium Malmesberiense a pueris graphiis perforatur.» Foratus animam exuit tormento gravi et acerbo; ut dum iniquitas valida et manus infirma saepe frustraretur et saepe impeteret, amaram mortem obiret. Jacuit aliquandiu inhonora sepultura in Beati Laurentii ecclesia, quae [Col.1653C] fuerat infandae caedis conscia. Sed, ubi divinus favor multis noctibus super eum lucem indulsit igneam, admoniti monachi eum in majorem transtulerunt ecclesiam, et ad sinistram altaris ponentes, his martyrium ejus versibus praedicaverunt: Conditur hoc tumulo sanctus Sophista Joannes, Qui ditatus erat jam vivens dogmate miro. Martyrio tandem Christi conscendere regnum Quo meruit, cuncti regnant per saecula sancti.Elfredus rex et filius ejus Edwardus nihil huic contulerunt monasterio, nisi quod commutatio videatur majus quam donum. Scripta tamen hic apponam, quae sint indicio hanc ecclesiam prius in nomine Sancti Salvatoris et Beati Petri consecratam, [Col.1653D] sicque operae pretium audire scripta et percensere veterum. «In nomine Domini, ego Elfredus gratia Dei Anglo-Saxonum rex una cum consensu venerabilis familiae Maldubiensis ecclesiae, concedo meo fideli nomine Dudi aliquantulum terrae, id est quatuor cassatorum ad eamdem ecclesiam pertinentium in loco qui dicitur Callanthurd. Post trium autem dies haeredum praedicta terra ad ecclesiam Sancti Salvatoris et Sancti Petri in Maildubery absque omni contradictione redeat. Acta autem est haec conscriptio in loco eodem, qui veteri vocabulo dicitur Maildubery, nostro autem Maldumesburg.» Processu vero temporis sub Edwardo filio Elfredi Ordlafus dux praepotens emptam a Dudi terram coenobio pro commutatione alterius terrae reddidit, [Col.1654A] idemque qui esset quieti animi et boni, cum mortis viam iniret, jussit utrasque sine refragatione restitui. Quocirca in eodem loco sepultura nobili et memoria perenni muneratus est. Sunt ergo haec scripta: «Edwardo Anglo-Saxonum gloriosissimo rege consentiente, nec non et ejus optimatibus qui ei in praesentia tunc aderant, familia Deo servientium in loco antiquo nuncupato vocabulo Maildubery in ecclesia Sancti Salvatoris, quae ibidem opere caementario pulcherrime composita cernitur, venerabili comiti Ordlafo aliquantulum terrae, id est quinque manentium suae propriae possessionis in loco, qui dicitur Mehandim, largiens concedit pro commutatione alterius terrae, id est IV manentium in loco, quem ruricolae Cellewarde appellant. Finitis [Col.1654B] autem diebus quatuor haeredum praefata terra fratribus Ecclesiae sine omni contradictione reddatur. Ego Ordlaf aliquantulum terrae mei proprii juris quam a Dudi viro venerabili cum licentia Domini mei gloriosissimi regis Edwardi cum pecunia comparavi, familiae Sancti Salvatoris in Maildubery, ubi ruricolae Cellanwirdan appellant, pro commutatione alterius terrae, quae Mebandim appellatur, largiens concedo, etc. Acta est haec conscriptio anno Incarnationis Domini 901, ab excessu sanctissimi concessoris centesimo nonagesimo secundo.«In nomine Domini. Ego Edwardus, gratia Dei Anglo-Saxonum rex, dedi venerabili familiae Maildubiensis Ecclesiae aliquantulum terrae in loco, qui dicitur [Col.1654C] Hanecintun, pro commutatione alterius terrae quantitatis ejusdem, id est X cassatorum in loco, ubi ruricolae Frenberg appellant. Sunt autem praedictae terrae ab omnibus saecularibus negotiis liberae. Hanc autem commutationem deprecantibus fratribus pro eorum commoditate feci; quia terra quam praedictis fratribus dedi, duobus distat tantum milliariis ab eorum monasterio; illa autem, quam accepi, distat a praedicto monasterio ferme XX milliariis. Scripta vero est haec chartula anno ab Incarnatione Domini 901 anno mei regni primo.» Subscripserunt Eealhswid mater et Elfled conjux regis.Edwardo, qui IV et XX annos regnavit, successit filius Ethelstanus annis XVI qui beatissimo Aldelmo cognato suo, ut dicebat, et ut res erat, ita famulabatur, [Col.1654D] ut ei animam corpusque devoveret. Sed et ipse sanctus sensim extunc in clariorem et crebriorem miraculorum processit indolem; quasi admoneret, quod degenerem in terra sepulturam dedignaretur. Nec destitit, antequam post paucos annos efferetur et locaretur in scrinio. Interea Ethelstanus Elwinum et Ethelwinum filios patrui sui Ethelwardi, quos praecipuo amore coluerat, in bello contra Analavum amissos, Meldunum deferri et dextra laevaque altaris in ecclesia Matris Dei sepelire curavit. Causa saepe dicta fuit, quod invocatione nominis Aldelmi coelesti ense donatus et ab hostibus ereptus sit. Ex quo die monasterio praedia plura, pallia multa, crucem auream, phylacteria aeque aurea, cum portione ligni Domini, quod ei Hugo rex Francorum miserat, [Col.1655A] contulit. Longum est narrare, quantae devotionis in monasteriis aedificandis et reficiendis sunt [al. fuerit]; quantam barbariem paucissimo exercitu profligaverit; quod terminum imperio in Scotia statuerit. Viderer enim indulgenti materiae incumbere, et alias dicta pro eloquii pompa repetere, simulque videretur Ecclesiae nostrae laudis ostentatio, toties illum laudare qui multis in vita beneficiis, postremo in morte venerandi corporis reliquiis eam honoraverit. Verumtamen hoc ausim dicere, quod licet omnes ante se vel solus superaverit, vel ut minus dicam aequaverit; nihil ad comparationem faciendorum fuit quod fecit; quia ingentes actus festinata dies satis abrupit. Immatura ergo morte et quae animositatem illam si Dominus voluisset, non deceret, [Col.1655B] mundo in Glocestre [ablatus] . . . . . . Meldunum devectus est, ibique sub altare Sanctae Mariae in turri sepultus est. Unde falluntur, qui dicunt quod Elfricus abbas turrim illam fecit; quem post Ethelstani mortem plus annis XXX constat abbatem factum fuisse. Hic jacet orbis honor, patriae dolor, orbita recti,    Justitiae fulmen, munditiae specular. Aethera flatus adit carnis compage soluta;    Urna triumphales excipit exuvias. Sol illustravit bisseno scorpion ortu;    Cum regem cauda pertulit [l. perculit] ille sua.Accumulant merita ejus in coenobium multorum sanctorum reliquiae, quas invexit; in quibus emendis thesauros patris sui speciose prodigus distraxit, coelesti [Col.1655C] somno admonitus. Itaque ex transmarina Britannia et Normannia, quippe cum Rollone comite amico obligatus foedere, multas sanctorum in quibus et sancti Paterni Abrincatensis episcopi, reliquias mercatus est. Is Aquitanus genus [l. genere], a juvene monachus, processu aetatis eremita fuerat. Cumque secretioris philosophiae studiis virtutum non exiguum quaestum conflasset, processit in publicum dignus qui animarum rector esset, qui se ipsum regere nosset. Itaque prius in Constantiensi pago abbas, deinde apud Abrincas episcopus, miraculorum non expers fuit. Sitiens levi allisione baculi ad silicem elicuit laticem. Stupendum omnino, ut negante natura sanctitas viri marmoreas venas in [Col.1655D] aquatiles procuderet bullas. Puellae ori, linguae officio destitutae oleum infudit, et organum restauravit. Contractio muliebrium digitorum olim volae inflixa contactu sancti devoluta est. Puerum in mortem intumescentem, cui virosos molares anguis infixerat, erexit incolumem; cutis lascivia sedata et ad proprium modum edomita. Spiritus nequam praesentientes sancti adventum, familiares clientes reliquerunt, excusata fugae timiditate, quod pro paterni violentia nequirent subsistere. Aviculae pastae frumento, quod benedictione condierat, digredientem per multa milliaria remigio alarum secutae nunquam ab ejus divelli charitate potuerunt, quoad vixerunt. Praeterea sunt alia, quae Fortunatus lepido illo eloquii sale nostrae ingessit notitiae. Hunc rex Athelstanus [Col.1656A] adjunxit sancto Aldelmo socium; nec unquam se ille dissimulavit esse sanctum frequentia miraculorum. Hoc quod dicam majores nostri egregie meminerant, et praecipue ferebant. Fur bracteam auri ex scrinio tulerat, egressusque ecclesiam, in quos libuerat usus consumpserat. Non hoc sanctus, quamvis alias patiens, tulit tacitum. Nam, cum reatus conscius impune se putaret reintraturum ecclesiam, haesit ad ostium invisibilibus loris irretitus. Si conaretur ultra; tum vero ingens vis invisae flammae miserum adurens miserabilem ejulatum excutiebat. Si retro tentaret, retrahebatur obtortis faucibus laqueo. Nihil horum astantes videbant, clamorem et nisum latrunculi stupentes. Sed edocti eo confitente et culpam et poenam, intercessiones ad sanctum [Col.1656B] adhibuerunt. Soluto itaque damno, solutus est ille supplicio. In hoc scrinio haec scriptura legitur: «Hoc opus rex Ethelstanus totius Britanniae multarumque gentium in circuitu positarum imperator in honorem sancti Paterni fieri jussit: quod has reliquias ex transmarinis partibus meruerit.» Epistolam subjiciam:«Summae et individuae Trinitatis honore omniumque sanctorum praecellentissima intercessione glorioso et munifico regi Adelstano Samsonis summi pontificis ego Radhodus praepositus istius saeculi gloriam et aeterni beatitudinem. Benignitatis ac sublimitatis vestrae piissimae et in omnibus hujus temporis regibus terrenis famosa laude percellentissimae, rex [Col.1656C] Adelstane optime, noverit pietas manente adhuc stabilitate nostrae regionis, quod pater vester Edgvardus per litteras se commendavit consortio fraternitatis sancti Samsonis summi confessoris ac Joveniani archiepiscopi senioris ac consobrini mei ac clericorum ejus, unde usque hodie indefessas regi Christo pro ejus anima et pro salute vestra fundimus preces, et die noctuque videntes super nos magnam misericordiam apparere vestram, in Psalmis et missis orationibusque nostris, quasi provolutus ego et XII canonici mei genibus vestris fuissemus, promittimus Deum clementem orare pro vobis. Et modo reliquias, quas omni terrena substantia vobis scimus esse chariores, transmitto vobis, id est ossa sancti Senatoris, et sancti Paterni, [Col.1656D] atque sancti Soubilionis ejusdem sancti Paterni magistri, qui similiter uno die eademque hora cum supradicto Paterno migravit ad Christum. Isti certissime duo sancti cum sancto Paterno dextra laevaque jacuerunt in sepulcro; atque illorum solemnitates sicut et Paterni IX Kalend. Octobris celebrantur. Igitur, rex gloriose, sanctae exaltator Ecclesiae, gentilitatis humiliator pravae, regni tui speculum, totius bonitatis exemplum, dissipator hostium, pater clericorum, adjutor egentium, amator omnium sanctorum, invocator angelorum: Deprecamur atque humiliter imploramus qui in exsulatu atque captivitate nostris meritis atque peccatis in Francia commoramur; ut non nostri obliviscatur vestrae felicissimae largitatis magna misericordia et nunc a modo [Col.1657A] quae mihi dignemini commendari sine ulla mora potestis impetrare.» Haec epistola inventa est in scrinio apud Nedeltunense coenobium; quod idem rex a fundamento fecit, ut ibi reliquias sancti Samsonis posuit.Sed jam indicia praediorum, quae rex coenobio contulit, subjicienda video, quae multis quidem chartis sed unam scripturam praeferentibus intexuit hoc modo: «Fortuna fallentis saeculi procax non lacteo liliorum candore amabilis sed fellita evitandae corruptionis amaritudine odibilis, fetentis filios in valle lacrymarum carnis rictibus debacchando venenosis dilacerat, quae quamvis arridendo sit infelicibus attrectabilis, Acherontici tamen ad ima Cocyti, ni salus alti subveniat boantis [f. boantibus], [Col.1657B] impudenter est declivis. Et ideo quia ipsa ruinosa deficiendo carnaliter dilabitur; summopere festinandum est ad amoena indicibilis laetitiae arva; ubi hymnidica angelicae jubilationis organa, mellifluaque vernantium rosarum odoramina a bonis beatisque naribus inaestimabiliter dulcia capiuntur, sineque calce auribus felicium suavia audiuntur. Cujus amore felicitatis illectus, ego Ethelstanus rex Anglorum per Omnipotentis dexteram totius Britanniae regno sublimatus, aliquas terrae particillas venerabili familiae Maldubiensi pro animabus patruelium meorum filiorum Ethelredi, Clitonis videlicet, Elswini, et Ethelwini Deo et sancto Petro in perpetuum jus largitus sum sub aestimatione LX cassatorum in loco qui dicitur Wdetun, sub aestimatione LX cassatorum in [Col.1657C] loco qui dicitur Breomet, sub aestimatione V cassatorum in loco qui dicitur Sumerford; item V in loco qui dicitur Nortun; item V in loco qui dicitur Ewulm hoc praecipiens, ut nemo nostrorum successorum hoc nostrum donum, quandiu Christianitas vigeat, vel ex minimo interrumpere tentet. Quod si quis tentaverit, a Deo se damnandum sciat. Sciant autem sapientes nostrae regionis, nos has praefatas terras non injuste rapuisse, rapinamque Deo dedisse; sed sic eas accepi, quemadmodum indicaverunt omnes optimates regni Anglorum, insuper et apostolicus papa Romanae Ecclesiae Joannes; Elfredo defuncto, qui nostrae felicitati et vitae aemulus exstitit, nequitiae inimicorum meorum [Col.1657D] consentiens, quando me voluerunt patre meo defuncto caecare in Wintonia civitate; si non me Dominus sua pietate eripuisset. Sed denudatis eorum machinamentis, remissus est ad Romanam Ecclesiam, ut ibi se coram Joanne apostolico jurejurando defenderet, et hoc fecit coram sancti Petri altari, sed facto juramento cecidit coram altari, et manibus famulorum suorum portatus est ad scholam Anglorum, et in tertia nocte finivit vitam. Et nunc apostolicus ad nos remisit, et quid de eo ageretur consuluit. Nos autem optimatum nostrorum rogatu concessimus ut poneretur ad caeteros christianos, quamvis indignus. Et sic indicta est mihi possessio illius omnis in magnis et modicis, etc. Hujus autem a Deo Dominoque Jesu [Col.1658A] Christo inventae atque inspiratae voluntatis schedula anno Dominicae Incarnationis 938, regni vero mihi gratis commissi XI, indictione octava, epacta XIV concurr. Tertio Kalend. Januarii, luna vertentis mensis decima, in civitate celeberrima, quae Dornacester appellatur, conscripta est, tota optimatum generalitate sub alis regiae dapsilitatis ovanti.» Subscripsere subreguli Eugenius, Howell, Morcant, Indual; archiepiscopi Willfelmus Doroberniae, Wulstanus Eboraci; episcopi Burgrice Roffensis, Tedred, Londoniensis, Ethelgar Orientalium Anglorum, Alfriche Wintoniensis, Elfredus Scireburnensis, Wulfermus Wellensis, Ethelgar Cridiensis, Oda Wiltensis [l. Wiltunensis], Eadhelm Selesiensi, Sephelm Sancti Cuthberti, Tidelm Herefordensis, [Col.1658B] Elwine Wigorniensis, Kinsi Licitfeldensis, Winsi Legecestrensis.Ethelstano successerunt fratres Edmundus VI, Eldredus VI, Edredus IX annis. Edredo Edwinus IV annis, filius Edmundi, qui sicut alias latius diximus, meretriculae unius seductus illecebris, Dunstanum stultitiae suae saevissimum correptorem patria expulit. Inde semel malo imbutus, omnes ad dolorem Dunstani in tota Anglia monastici ordinis homines prius nudatos facultatum auxilio, post et deportatos exsilio calamitatibus indignis affecit. Nam et Meldunense coenobium clericorum fecit anno 246 post transitum Patris Aldelmi; postquam a Leutherio ibi praepositus est monachis anno 276. Sed tu, Domine Jesu creator et recreator noster, bone artifex, multumque potens formare [Col.1658C] nostra deformia, per illos homines irregulares et vagos thesaurum tuum tot saeculis abditum in lucem propalasti; sanctissimi Aldhelmi corpus dico, quod illi de terra elevatum in scrinio, quod supradixi, locarunt. Accessit clericorum gloriae regalis liberalitas; ut daret sancto praedium vicinitate et amplitudine peropportunum; quod nominarem, nisi quia notum est, et reges anteriores multas ejus portiones dederint; ne hic solus communem gloriam vel totam vindicet vel partem vellicet. Sed omnis temporum iniquitas mature decidit, succedente Edgaro fratre omnium antecessorum, nisi Ethelstanus palmam praeoccupasset facile. Primo denique nescias quem praeferas; nisi quod iste tenuerit, ille [Col.1658D] inceperit; ille fortior, iste fortunatior; ille Dei, et suo auxilio nisus; iste prudentium virorum consilio credulus. Edgarus igitur abolitis edictis germani, quae luxus regius et juvenilis impetus [procuderant] quid ecclesiae nostrae dederit, quid abstulerit, suo melius sermone reserabit.«Cum universitatem generalis massae meta maneat certa: Visibilisque, ut ait Apostolus, sint temporalia, invisibilia vero sint perpetua (II Cor. IV); restat unumquemque hic peracta illic recipere merita. Unde ego Edgarus totius Albionis basileus necne [l. nec non] maritimorum seu insulanorum regum circumhabitantium, adeo ut nullus progenitorum meorum, subjectione largiflua Dei gratia suppetente sublimatus, quid imperii mei [Col.1659A] potissimum Regi regum Domino darem, tanti memor honoris, solertius saepe tractavi. Piae igitur fautrix devotionis pervigili meae studiositati subito superna insinuavit pietas quaeque in regno meo sancta instaurare monasteria; quae velut muscinis scindulis cariosisque tabulisque tigno tenus visibiliter diruta, sic quod majus est, intus a servitio Dei ferme vacua fuerant neglecta. Idiotis nempe clericis ejectis nullius regularis disciplinae subjectis, plurimis in locis sanctioris seriei scilicet monachici habitus praefeci pastores; ad ruinosa quaeque templorum redintegranda opulentos fiscalium munerum eis exhibens sumptus: quorum unum nomine Elfricum virum moribus ecclesiasticis expertissimum officiis, famosissimi constitui custodem coenobii, [Col.1659B] quod Angli bifario vocitant onomate Maldelmesburg. Cui pro commoditate animulae meae, ob Salvatoris nostri ejusque Theodocos ???????? semper virginis Mariae nec non apostolorum Petri et Pauli Aldhelmique almi praesulis honorem, particulam terrae X videlicet manentium vocabulo Estotim cum pratis et silvis munifica liberalitate restitui. Haec terra a praedictis semel accommodata clericis, diu a plerisque postremo a contentiolo injuste possessa est Athelindo. Sed superstitiosa subtilique ejus invectione a sapientibus meis audita, ac disceptatione illius mendosa ab eisdem me praesente convicta, monasterioli a me reddita est usui, anno Dominicae Incarnationis 974, regni vero mei XIV, [Col.1659C] regiae consecrationis primo, post transitum pretiosi confessoris Aldelmi. Hanc vero restitutionis schedulam praedicti abbatis rogatu ob futurae posteritatis memoriam tenacem caraxare praecepi; ne quandiu Christiana fides viget in nostratibus, ab aliquo tyrannici potentatus praefatum rus ab illo sancto loco violenter, quod absit! alienetur.» Et subscriptio archiepiscoporum Dunstani Cantuariensis et Oswaldi Eboracensis, et episcoporum Athelwaldi Wintoniensis, trium Elfstanorum Londoniensis, Roffensis, Wiltunensis, etc.Hic est Elfricus, qui omnem curam ad beatam transferens Mariam, possessionem et nomen monasterii ejus delegavit ditioni; ut tacito interim beatissimi Petri nomine, ipsa sola loco videatur imperare. [Col.1659D] Nec fastidivit gloriosa domina illustris et praedicandi viri munus; quinimo usque hodie praesidet ecclesiae, sanctissimi Aldelmi communionem in potestate amplectens. Eum peritum litterarum praesertimque elegantissimum interpretem, nisi fallax tradit vetustas aedificandi gnarum; qui omnes monachorum officinas eo tempore praestantissimas, nec adhuc adeo despicabiles, fundavit et consummavit. Hujus intermisso nomine facit mentionem Abbo Floriacensis in praefatione passionis sancti Edmundi ad Dunstanum beatum archiepiscopum his verbis: «Passionem sancti Edmundi a nemine scriptam pluribus ignotam tua sanctitas ex antiquitatis memoria collectam historialiter me praesente retulit domino episcopo Refensis Ecclesiae et abbate monasterii [Col.1660A] quod dicitur Malmesbery, ac aliis circumassistentibus, sicut tuus est mos, fratribus.»Elfricus sane cum jam grandaevus esset, in episcopum Cridiensem altatus, vix IV annis superfuit. Reliquit aliquantos codices, non exigua ingenii monumenta; Vitam sancti Adelwoldi, antequam eam Wolstanus operosius concinnaret; abbreviationem passionis sancti Edmundi; libros multos ex Latino in patrium sermonem versos.Tempore ergo Edgari regis Dunstanus sanctissimus archiepiscopus nostri coenobii restaurationi et decori egregiam curam admovit, invitatus in amorem sancti Aldelmi et generis West-Saxonum affinitate: nam de hac provincia oriundus fuerat, et miraculis subinde crebrescentibus [ut] qui gauderet [Col.1660B] sanctum suae regionis suis potissimum temporibus in speculam elatum. Ideo in multis loco munificus, quae tunc in Anglia magni miraculi essent, decusque et ingenium conferentis ostenderent offerre crebro. Inter quae signa sono et mole praestantia; et organa, ubi per aereas fistulas musicis mensuris elaboratas dudum conceptas follis vomit anxius auras. Ibi hoc distichon laminis aereis impressit: Organa de sancto praesul Dunstanus Adelmo Perdat hic aeternum qui vult hinc tollere regnum.Poterunt et hi versus sermonis veritati suffragari, quos conspicati sumus impressos vasculo, quod ministris altaris famulabatur aquae obsequio. Idriolam hanc fundi Dunstan mandaverat archi- Praesul, ut in templo sancto serviret Adelmo.[Col.1660C] In quibus licentia poetica subtracta e nomine sancti priori L littera, ut versus staret, ingemaverat. In neutro enim insculptum erat Aldhelmo, sed Adelmo. Interea post obitum suum futurae suae in Anglia calamitatis et Danicae depopulationis spiritu prophetico praesagus, utpote qui eas non aenigmatico fumo, sed aperto eloquio ipsi etiam regi praenuntiavit; sanctissimi confessoris ossibus metuebat. Jamque animo volutans Danorum avaram saevitiam et saevam avaritiam, mente imaginabatur monasterium cupiditate pecuniarum praedatum iri. Tum ne aliquis splendore metalli raptatus scrinium abriperet, avideque pretiosas crustas sinibus ingerens, lignum nudatum cum ossibus aliquorsum projiceret; id vero [Col.1660D] maximo horrori et timori erat. Quocirca diu multumque perpenso consilio, reverentissimas reliquias ereptas scrinio lapideo composuit tumulo excitato in editum ad dexteram altaris, loco cunctis in ecclesia intuentibus conspicuo. Apposuit juxta ossa primum nitenti et delicata sindone, deinde pretiosissimo cocco circumtecta phialam purissimo vitream balsamo plenam: congrua profecto pontifici aromata, qui semper in coelum thurificasset virtutum et orationum holocausta: simulque partem asserum ex antiquissimo sarcophago, quo tota in mortalem conditionem defluxerat caro. Nec abstinuit versibus, quibus forensem sepulcri ambitum decoravit: quorum haec erat summa. Ut amatorem suum delictorum dignaretur venia, nec accerseret in culpam, [Col.1661A] quod eum editiori loco deposuisset: scire sanctum id se fecisse pro cautela, non pro contumelia. Nec eventus rerum fefellit prophetam; nec cecidit de verbis ejus quidquam in terram: quod breviter intimabo, si successionem regum, quam intermiseram, continuavero.Edgaro post XVI annos regni successit Edwardus filius tribus annis et dimidio. Illi Egelredus frater substitutus XXXVII annis miserabile regnum obsedit, subruit, pessumdedit. Cujus gesta his inserere ex abundanti opinor; praesertim cum alias miseriarum ejus labyrinthos evolverim. Illud non tacebo, quod Edgaro mortuo, qui se pluribus quam ullum primogenitorum suorum dominari jactaverat, non quod latius, sed quod securius imperitaret; res in [Col.1661B] contrarium cessit; suprema felicitas regni in praecipiti stetit. Summis enim, ut quidam ait, rebus diu stare negatum. Danorum ergo gens assueta vivere rapto, totis littoribus in Anglia efferbuit. Jamque, ut compendio dicam, omni ora maritima depopulata, medulla Mediterranei soli depascebatur; eo in indigenas insolentior, quo a scientia viri [l. vivi, vel veri] Dei remotior. Pars cum duce praelato Meldunum venerat. Ibi eo se terrore, quo consueverat, acturam existimans, ecclesiam furibunda irrupit. Circumductis utrinque oculis, nihil quod avidae rapacitati satisfaceret, praeter scrinium sancti conspicantur. Caetera meticulosa monachorum provisio curioso furori submoverat. Illud solum fortunae vel, ut verius dicam, tutelae sancti exposuerant; tutaretur, [Col.1661C] si vellet; sin minus, ludibrio se haberi permitteret. Id illi vasto ore inhiantes limphatis gressibus involant; quorum unus, quem improba fames argenti audaciorem fecisset, arrepto cultello pretiosos lapides cassibus expedire nitebatur. Jamque manum admoverat, cum grassantem luem avaritiae sancti virtus festinata compescuit. Luit ergo ausum temerarium mente amissa, retro in pavimentum illisus; tanquam si penetrabile telum cordi suspiraret adactum. Poena unius reduxit ad sanitatem caeteros; ne furerent, ne streperent; ut loca sancta intaminata relinquerent, ut fugerent. Accelerant igitur fugam per plana, per invia; gaudentes vel sola corpora eripuisse discrimini. Multorum enim milliarium [Col.1661D] cursu non intermisso, aliquid humano timore majus se pertulisse prodiderunt; dum nullus a tergo urgeret, nullus a fronte obsisteret. Hujusmodi fama multitudinem hostium pervagata, segniorem ad praedam, et timidiorem ad reverentiam sanctorum effecit; unde contigit, ut omnibus in circuitu monasteriis depopulatis vel expilatis, istud solum nunquam adeo gravem deploraret aerumnam.Iste rex villam X manentium coenobio Sancti Aldelmi [Col.1662A] contulit sub abbate Athelwaldo, qui Elfrico successerat. Stimulabant eum adhuc in regno tenellum heroes illustrissimi, qui erant superstites; post quorum decessum et in vitae luxum et in regni detrimentum totus emarcuit. Copia enim rerum, quas reliquit pater, incitavit in lasciviam; offensa Dei meruit iracundiam; Dei iracundia gentem adduxit in exterminium. Est autem scriptura hujusmodi: «Universis crebro studium sophiae intente rimantibus liquido patescit quod praesentis vitae terminus variante diversae calamitatis aerumna instare jamque ingruere nimio terrore dignoscitur. Ego igitur Edelred Christi gratia opitulante totius Albionis basileus, optimatum meorum monitu instructus, aeterna caducis mercari cupiens, quamdam [Col.1662B] ruris partem, X videlicet manentium, loco celebri qui ab hujus patriae peritis noto Redburne nuncupatur onomate, Domino nostro Jesu Christo ejusque genitrici semper virgini Mariae in veneratione beati praesulis Aldelmi, qui locum ipsum usitato vocabulo nominatum Maldesmeburg fecit, ad usus monachorum sub Ethelwerdi abbatis regimine inibi degentium aeterna largitus sum haereditate, etc. Anno Dominicae Incarnationis 962 scripta est haec charta post transitum ejusdem Patris CCLXIII.» Subscripserunt illi qui in superiori charta, et cum iis Elfricus jam episcopus, sed et Escuinus Dorcestrensis episcopus.Egelredo post XXXVII annos regni defuncto successit Cnuto annis XX; Cnutoni Haroldus filius annis [Col.1662C] IV. Ei Ardecnut anno uno. Illi Edvardus XXIV annis. In his octoginta sex annis fuerunt post Ethelwerdum, Kineward, Brichtwoldus, Edericus, Wulsinus. Brichetwoldus, ut ex scriptis Anglicis animadvertimus, multa incommoda coenobio intulit, terras vel omnino distrahendo, vel parvo pretio invadendo. Sed enim excusatur, quod magno illo geldo, qui tunc Danis dabatur, oppressus, unicum inveniebat malorum remedium; quod futurorum incautus non videbat obesse posse inposterum. Wulsinus religionem monachorum propter adventum Danorum multum debilitatam erexit in vigorem priscum. Non defuerunt nostro tempore monachi, qui eum in carne conspicati memoriam viri [Col.1662D] ruminare et aliis proferre dulce habebant; ex quorum narratione pendulus multa ejus insignia animo indidi; sed dicere refugio, quia minus suscepto concurrent operi. Ei Egelwardus X annis successit; mox Elwinus anno et semis. Brichtwoldus huic annis VII. Eum inertem ad bonum, alacrem ad malum, miserabilem mortem obiisse tradit vetustas in villa inter medios potationum apparatus exstinctum, in ecclesia Beati Andreae, quae magnae adhaerebat [Col.1663A] ecclesiae, inter praedecessores sepultum. Satisque constat custodes loci umbris phantasticis inquietatos; donec cadaver suffossum longe a monasterio paludi profunde immerserint: unde aliquoties teter odor emergens saevam vicinis exhalat mephitim. Sed haec quae injucunda sunt, relinquentes, ad miracula, quae hoc temporum discursu apud beati confessoris tumulum Divinitas ostendit, accingamur.Dani cum in Angliam venire obfirmassent propositum, ad societatem victoriae Norreganos ascivere. Utrorumque immanis barbaries, sed Norreganorum cupiditas rapacior, libido infestior. Horum comiti, dum depopulatur omnia, puella quaedam, Elfildis nomine, cessit in partem praedae, honesto apud Anglos loco nata, ingenui corporis et vultus. Haec [Col.1663B] illecebrarum fomenta barbaro fuere, ut legitimo connuhio repudium daret, in captivae suae nuptias intendens nervos, cujus integritatem tutari et captivitatis miserere deberet, nisi barbarus esset. Quare primo consumptis blanditiis, renitentis et multum deprecantis pudorem praedo nocturnus invasit et rapuit. Verumtamen non diu superfuit, nec spe conceptae plebis nec longa vita post injuriam feminae factam laetatus. Eo ergo defuncto, rumor speciosae Elfildis aures regis terrae impulit. Ille mox pro more gentis in feminae cupiditatem potiendae adhinnivit. Fit ergo ex rege amator, ex potente cliens. Adorat per internuntios majestatem captivae, ut se amicum dignetur: pollicetur montes auri, amorem perpetuum; postremo quaecunque possint [Col.1663C] vel mulierem decipere, vel captivam illicere Omnia olam uxore; quam, ne intenderet, verebatur quam maxime. Respondit Elfildis contraria, se aliis amoribus intentam Deo deservire proposuisse; tulisse illum suos secum amores, qui et uniens primitias libasset et moriens consepelisset. Hoc audito, rex dolens se mulierculae fuisse despectui, vi negantem aggreditur, et quadam nocte in nihil tale metuentis amplexus subit violentus. Ex una conjunctione concipitur fetus, et editur masculus contra utrorumque votum. Nam et rex, periclitari famam suam metuens, vellet quidem exercere placitum, sed nollet habere fructum. Et Elfildis Deum primo pro incesto viri conjugatu metuens, zelotypiam reginae secundo cavebat. Verumtamen proles, ut dixi, edita, utrorumque [Col.1663D] blandiebatur oculis, ut eos sibi conciliaret; virum, ne mulierem ex se matrem abjiceret, praesertim corpore pulchram, genere ingenuam, conditione captivam, se solo cum quo rem haberet continenter sobriam; mulierem, ut et facti consuetudine et filii dulcedine virum in amore reciperet. Peccatum ergo, quod aspernanter inierat libenter fovebat, voluptate adducta. Et ut regni [f. reginae] notitiam falleret, apud quemdam episcopum terrae latibulum habebat, indeque cum libebat in usus noctis abducebatur. Sed haec illecebrarum gaudia proximus regis obitus abrupit, remansitque illa in medio cum pupillo filio. Quapropter non nesciens quantum mulierum ira in pellices audeat, in longissimas Norwegiae provincias [Col.1664A] fugae indulsit, agente fideliter et necessaria ministrante pontifice, cui soli tutelam orphani supremis verbis rex obiens commiserat. Unde factum est, ut cum muliebrem fastum imperitantis optimates detractarent, ille rem omnem, ut erat, non taceret. Ita decreto communi parvulus ad umbram in fastigio regni locatus, tutoribus omnia negotia pro arbitrio disponentibus. Exacto autem non plus anno et dimidio puerulus ille vocabulo Magnus acerba morte vitae subtractus colus Parcarum evolvit. Dicitur quod insidiis procerum, sed ego inassentior, ut ulli innocenti vim mortis consciscerent, quem regem creaverant. Tunc ergo, ne longam texam fabulam, Elfildis omni viduata consilio in patriam receptui cecinit. Et, ut tam periculosum navigium Deus secundaret, vovit, si Angliam incolumis adnavigaret, [Col.1664B] nunquam se terrestris animalis carnes comessuram, nunquam nisi diebus festis unctiores escas sumpturam. Pro Dei nutu felicem sortita eventum, industrie continebat votum: ex pecunia, quam mariti et filii liberalitate meruerat, tres villas mercata; quarum redditu suam suorumque vitam toleraret. Post aliquot annos lautiore convivio in hilaritatem profusa, convivas ad laetitiam hortabatur. Illique vicissim, ut quantulumcunque carnium sumeret, rogantes, diu cassos expendere sermones. Verumtamen presbyterorum, qui adessent, rogatu pressa, promittentium orationes et missas, dicentiumque magnarum etiam deliciarum culpam missarum celebratione posse deleri; summis illa digitis [Col.1664C] nescio quid carnium attingens ori suo sensu recusante apposuit, statimque divinae severitatis clemens animadversio secuta, illam valetudine quam Graece paralysin, id est resolutionem membrorum dicunt, masticantem perculit tam valide, ut nullum membrum officium suum facere posset. Sola lingua inter fauces palpitabat; quae delictum diceret, veniam oraret. Praeclare innocens prolapsio temporali castigata est verbere. Caeterum, si poenalem commisisset culpam, non habuisset venialem vindictam. Triennio integro tali decocta incommodo in lectica sanctorum circuibat loca, pulsabat suffragia quos celebriores miraculorum fecerat fama. Cessit omnis superior charitas deditque locum beatissimi Aldelmi gloriae, ut tam illustri persona curata excellentius volitaret [Col.1664D] per horum ora. Venit ergo post triennium ad Natale sancti, quod octavo Kalendas Junias magna provincialium frequentia colitur. Nec morata virtus herilis in ipsa solemnitatis vigilia orantem ad sepulcrum attigit. Reviruit sanitas, artuum laxa compago induruit; incolumis paralytica surrexit: stupentibus et laudantibus notis, strepentibus et rem percunctantibus monachis, laetantibus cunctis. Elfildis curatori suo non ingrata, animam suam loco contulit, sanctimonialem professa. Vivens propter Ecclesiam mansitavit, defuncta famosam sepulturam in claustro accepit. Hoc miraculum pro claritate, ut dixi, personae et temporum vicinitate ad nos per successiones transmissum, fidem facit multa fuisse, quae obscuravit [Col.1665A] annorum incuria [f. injuria], quae occuluerit scriptorum incuria.Eodem tempore venit ad locum quidam monachus Graecus nomine Constantinus, caeterum unde oriundus incertum, necessitas an voluntas domo patriaque eliminaverit. Hic primus auctor vineae fuit; quae in colle monasterio ad aquilonem vicino sita plures duravit annos. Staturae fuit habilis, moribus dulcis, colloquio affabilis, cibi sobrius, potus parci et pene nullius; festorum dierum in orationibus consumebat ferias, caeterorum in vineae opere totas consummabat horas. Jam vero moriens voce praeclusa cum paucissimis animae reliquiis efflaturus aestimaretur, resumpsit, et lento conamine surrexit, tentataque pera, quae semper adhaerebat lateri, [Col.1665B] protulit ex ea pallium, quod est insigne archiepiscoporum; quod sibi, quantum jacens poterat, more quo sciebat coaptavit, continuoque violentia mortis recidens supremum efflavit et defecit. Quo animadversum est archiepiscopum fuisse; sed adhuc cognitio vacillat qua causa patriae olim valefecerit. Nobis ambigua in bonum torquere licet; quod amor religionis pontificem peregrinari compulerit. Tunc igitur inter sepulcra abbatum in ecclesia Sancti Andreae, quae tunc erat, reverenter humatus est. Successu vero annorum cum necessitas novorum aedificiorum ipsum et caeteros antiquis deturbasset sedibus, ossa reperta candoris insoliti et odoris gratissimi dederunt indicium plebeiae sanctitatis non fuisse Constantinum.[Col.1665C] Ruricola quidam in vicinia Melduni, notus monachis et urbi, pessimo afflatus daemone torquebatur. In cominus astantes, quos contingere nequiret, dentibus frendere; propiores calce seu pugno impellere. In eminus positos spumas jacere; quidquid ad manum venisset, vice tormenti rotare. Furor arma suggerebat; ut nemo impune accederet, qui non laesus abiret. Insana praeterea loquens, in ipsa sidera jaculabatur convitia. Ex uno ore diversae et confusae voces audiebantur; ut modo ex latratu canem, ex mugitu bovem, nunc ex stridore bubonem opinareris. Cibos nec humanos nec coctione conditos voragini ventris immergens. Sic dementia molares exacuerat, ut quodlibet osseum, ligneum, ferreum facili, ut putabatur, negotio demoleret. Tum [Col.1665D] illam edacitatem et crudam indigeriem uno dissolvens rictu, quidquid consumpserat, levi fumo ejiciebat. Hujuscemodi hominis calamitate vicini commoti, consilium coeperunt ducendi eum per loca sanctorum. Id quo minus fieret, obsistebat insania; opusque erat ut vinciretur. Res ergo erat in ancipiti; quia nec prae ferocia vinciri poterat, nullusque licet experti roboris vincula innectere tentaret, quin solo ejus nisu excerebraretur. Quocirca necessitas invenit remedium; ut porrectis funibus, quo eum eundi tulisset impetus, pedes impedirent: qua irretitus astutia succubuit ingenio, qui praestaret robore. Ne sic tamen quamvis illaqueatus corpore coerceri neque in mente spiritus potuit; quoad illi [Col.1666A] necessariis paratis ad sanctos patientem promovere coeperunt. Obtulit se Meldunum euntibus in ipsa sacrosancta Ascensionis Domini et Salvatoris nostri vigilia. Ibi audito et credito, quod sanctus Aldelmus olim in talibus morbis curandis promptus esset, substitere. Aditis monachis viam et viae causam exposuere; pollicentur illi sancti suffragium, largiuntur consilium; diem imminere, qua Dominica caro triumphali gaudio invecta sit coelo; datam spem membris omnibus, ut sequantur caput, quorum scilicet opera a fide non degeneraverint: Aldelmum praecipuum Dei membrum capitis sui praesentiam operum merito profecto assecutum. Quocirca illi nihil impetratu difficile; probatum id experimentis pluribus; effundant ergo supplices ad misericordem [Col.1666B] sanctum preces; quia procul dubio praesto sit ille omnibus integra fide deprecantibus. Hoc animati oraculo advenae, quantum valebant homines id generis et scientiae, hortatibus non defuere. Nec fuisse agrestium infructuosas preces sanitas aegroti evestigio consecuta ostendit. Namque ante altare depositus, mox inconditam vultus et oculorum ferociam amisit: turbulenta illa colla in levem soporem deposuit. Sic a servitute diaboli emancipatus, et animi libertati redditus, cum ex lenitate verborum sanum sapere comprobaretur, assistentium corda in Dei et sancti laudem extulit, ora resolvit.Ejusdem conditionis hominem nervi poplitum contracti in hanc miseriam redegerant, ut omnis [Col.1666C] ambulationis usus solis niteretur genibus. His squalentes pulvere semitas verrebat, si quando usquam commeabat: his lutosum solum evadebat. Et quia crura natibus adhaerebant; exhibebat potius quadrupedem quam hominem: videbaturque informe prodigium, et ut ita dicam, carnis offa, quam immaturo fetu projecisset natura. Vix unquam se subrigeret coelo; ita semper inferiora despiciens damnatus erat solo. Luctabatur ergo cum omnia [f. anima]; nec aliud ei erat vicere quam diuturnitas miseriae. Volvebat tamen sedulo; a quo sanctorum opem imploraret; alias illum, alias istum potentem, quosdam in effugandis daemonibus valere, quosdam in moribus [f. morbis] curandis accurrere: [Col.1666D] Christum auctorem omnium in omnibus praecellere. Id enim tum praecipue rumor ferebat, et res erat; apud quemdam locum, qui solitario vocabulo Christistecerce, id est Christi Ecclesia vocatur, magnas virtutes fieri. Nil adeo molestum hominibus, quod non ibi depelleret Christus. Illuc igitur contractus conducto vehiculo [iter] tunc meditabatur. Itineranti pervium Meldunum exhibuit hospitium. Et forte tum accidit, ut quartus in festo dies esset, cum recens adhuc de virtutibus sancti fama ferveret. Nam illa festivitate solito plures eo coacervarat miseros necessitas, et sanatos emiserat beatissimi Patris pietas. His debilis acceptis in Ecclesiam interim secessit; mane futuro, si votum non successisset, [Col.1667A] viam repetiturus. Erat tunc Sabbatum et diluculum exspectabatur Dominicum. Miraque omnino sancti virtus: mox ut ecclesiae tectum subivit, debilitate membrorum aliquatenus discussa sensit nescio quid medelae per omnes artus concurrisse. Hoc ille confidentior et ad reliquum alacrior, nocturna ibidem protelavit insomnia. Jamque dies aderat, misero plus quam sperare posset allatura subsidium. Monachis pro more per claustrum procedentibus, ille vacuum chorum eminus intuitus, suffragio scabellorum suffragines movens eo irrepsit. Ita coram altari tota corporis strage volutus, quasi exstasim passus, oculis dormitantibus conquievit. Sed tumultu et cantu redeuntium monachorum somno excussus, in alacrem saltum convaluit; intuebaturque [Col.1667B] se intuentes, mirabaturque et ipse de tam inopinata salute. Narrabat ingenua fronte, quare venit; sed ignorabat quomodo tam celeriter erectus fuerit. Credita res est, Deoque laudes retributae; hospite praesertim exaggerante miraculum, qui eum pridie suscepisset contractum, et nunc videret erectum.Illud fuit tempus, quo beatissimi Audoeni Rothomagensis archiepiscopi reliquiae in coenobium nostrum evectae sunt. Causa evectionis haec fuit: Emma regina defuncto Egelredo rege Normanniam ad fratrem transierat; nihil sibi apud Danos, qui Angliam occupaverunt, tutum opinata. Diutine ergo in Rothomago mansitans, cum alios monachos Sancti Audoeni tum secretarium loci muneribus illexerat in [Col.1667C] amicitiam; ad hoc intendens praecipue, ut beati praesulis sibi venditaret corpus. Sic enim Christianitas viluit, sic cupiditas increvit; ut sanctorum corpora mercem faciamus, felices exuvias venum proponentes. Exhorruit primo monachus immane facinus; postmodum vero adductus necessitate nepotis sui, qui in Francia captus redemptionem desiderabat, mercimonium quod petebatur exposuit. Opima praeda potita mulier, cum sereniore tempore accidente rediisset Angliam, corpus reliquum Cantuariae contulit, caput in secreto suo habuit. Ac vero post multos annos cum filius ejus Edwardus regnum suscepisset, memoria praeteritarum rerum cor regium in matrem excitavit. Nam quia parum in prolem liberalis fuerat, cum ipse juvenes actitaret [Col.1667D] annos, jussit omnem maternam supellectilem ad minimum expilari. Factumque est; et quidam aurifaber, qui ei a secretis fuisset, scrinium sancti cum capite subripuit; caeteris interim ad thesauros inhiantibus. Is [cum] fratre monacho, quem apud Meldunum habebat, deposuit; nulli aptius quam monacho sacra deleganda ratus. Nec multo post fato satisfaciens, perennem sui memoriam loco reliquit; quem tantis gazis insignivit. Haec non ambiguis auctoribus sparsa acceperim: sed eis, qui viderint, aetate, fide, scientia plurimum praestantibus. Jam vero quod de miraculis Audoeni scribere nostri non intersit officii; judicabit qui grandes libros de gestis ejus majorum cura editos meritoque suo notissimos [Col.1668A] legerit. Rependit sanatus sanatori gratiam, tota in posterum vita in ejus juratus militiam.Interea Brithwoldo abbate, ut praediximus, defuncto, Hermannus episcopus vacantem abbatam sede sua implere cogitavit; sed praevenerunt conatum ejus monachi fautoribus Godwino et Haroldo comitibus. Quorum qui princeps Brithricus ex praeposito factus abbas septem annis gloriosissime caenobio praefuit. Sed ex comite Normanniae Willelmus factus rex Angliae Turoldum quemdam Fiscamnensem monachum, qui eum magnis demeruerat obsequiis, viventi Brithtrico intrusit. Verumtamen postmodum rem perperam factam intelligens; dolensque se ambitione festinantis circumventum, dono abbatiae de Burhtuna exsulantis damnum consolatus est. [Col.1668B] Idem Turoldus dum tyrannidem in subjectos ageret; ad Burh a rege translatus est abbatiam opulentam, sed quae tunc a latrunculis duce quodam Haerewaldo infestaretur, quia inter paludes sita erat. «Per splendorem, inquit, Dei, quia magis se agit militem quam abbatem, inveniam ei comparem, qui assultus ejus accipiat. Ibi virtutem suam et militiam experiatur; ibi praelia proludat.»Huic substitutus est Warinus de Lyra monachus, vir efficax, in hoc maxime quod monachus regulae insueverit: caeterum alias Ecclesiae non multum utilis; qui majoris spe honoris praeceps raptaretur. Quapropter idoneus monachorum marsupia evacuare, undecunque nummos rapere; sed non ita cupide parta abscondere, quinimo et citra et ultra [Col.1668C] mare res Ecclesiae dilapidare; ut majorem locaret apud potentes gratiam, et apud eos qui eum olim pauperem vidissent, compararet jactantiam. Is cum primum ad abbatiam venit, antecessorum facta parvipendens, typho quodam et nausea sanctorum corporum ferebatur. Ossa denique sanctae memoriae Meildulfi et caeterorum, qui olim abbates ibi, posteaque in pluribus locis antistites, ob reverentiam patroni sui Aldelmi se in loco tumulatum iri jussissent, quos antiquitas veneranda in duobus lapideis crateris ex utraque parte altaris dispositis inter cujusque ossa ligneis intervallis reverenter statuerat: haec, inquam, omnia pariter conglobata vel ut acervum ruderum, vel ut reliquias vilium mancipiorum, ecclesiae foribus alienavit. Et ne quid impudentiae [Col.1668D] deesset, etiam sanctum Joannem Scotum, quem pene pari quo sanctum Aldelmum veneratione monachi colebant, extulit. Hos igitur omnes in extremo angulo basilicae Sancti Michaelis, quam ipse dilatari et exaltari jusserat, inconsiderate occuli lapidibusque praecludi praecepit. Contumeliam facti gravavit jocularis dictum convitii. «Qui modo, inquit, melius potest, auxilietur aliis.» O tempora, o mores! Quis digno improperio tantam prosequatur audaciam! quanta hominis impudentia! Quod beatissimus Dunstanus et caeteri sapientissimi et religiosissimi viri vel fecerunt ipsi vel permisere fieri, nos nugaces et ad ludibria nati destruemus? Sed coercebo stylum, frenabo spiritum; quia ipse magno in sanctum [Col.1669A] Aldelmum obsequio offensam caeterorum vel lenivit vel delevit. Cujus tamen sanctitatis ambiguus et incertus primo fuit; quia non ejus votis ad miraculorum exhibitionem famularetur. Verumtamen occurrit labanti pietas sancti et [l. ut] dubietatis nubilum deponeret, certitudinis lucem infunderet hoc facto.Quidam Wechtae insulae indigena arte piscandi victum transigebat, apud suos qui ejusdem artis erat non ignobilis, honestam supellectilem domi conflaverat. Hic igitur dum una dierum jam sueto insudaret muneri, flatu ex adverso spirante, densissima orta nebula os oculosque remigantis opplevit. Ita prospectu adempto, primo quidem risit, subitam diei caliginem cito recessuram opinatus; sed magis [Col.1669B] magisque crassescentibus tenebris veram caecitatem intelligens, miseriam suam sociis per oram littoris idem negotium agitantibus clamore pronuntiavit. Illius ergo calamitas caeteris indixit piscandi ferias: dimissaque praeda quam coeperant, omnes uno nisu ad eum littori restituendum laborant. Expositus ripae ad manus tractus domui sistitur. Res acta materiam sermoni dedit agrestium. Conferunt inter se, et ventilant quis fuerit ille flatus fortuitus vel diabolicus, qui insonti piscatori diem irripuerit, noctem adduxerit. Ille lumine obducto ad singula illacrymans, fortunarum suarum medelam indefessus sciscitabatur. Responsum est, humanum desperari auxilium; ad Dei et sanctorum patrocinium confugiendum. Id adeo peropportune in ecclesia Christi, [Col.1669C] de qua supra dixi, posse fieri; quae ab ea insula in continentem minimo trajectu abest. Probato consilio caecus cum sociis conscendit lembum; quem pari moderamine nisus remorum et prosperitas ventorum continuo alteri ripae intulit. Ibi ergo perpetuo triennio caecus sanitatem desiderans trivit operam. Differebat Dominus Jesus salutem, ut irritaret ardorem, essetque remedium jam tandem acceptum eo gratius quo fuisset dilatum diutius et desideratum molestius. Consumpto triennio procul ambagibus monuit eum per somnium coelestis visio; ut si cordi esset sanitatem recipere, Meldunam non pigritaretur pergere. Ille letae spei plenus prorumpente in lucem die fortunatis successibus institit; comiteque praevio, qui titubantes gressus regeret, [Col.1669D] ad locum venit. Ibi per VII moratus dies, divinum operiebatur promissum: interimque precario victu monachalis eleemosynae sustentabat inopiam. Advenerat dies Dominicus idemque octavus; cum ille in ecclesia crucifixo prostratus, non se vana somniasse persensit: sereno luminum recepto, erumpenteque et distillante ex oculis sanguine, sicut mulgentibus mulierculis solet ex uberibus pecudum copiosi lactis linea profluere. Laxat homo clamorem in gaudium; postulatoque vase, ne sacrum pavimentum cruoris sentiret injuriam, quod defluebat excepit. Factum illud coram simili populo palam monachis omnibus, magno apud Normannos ad honorificentiam fuit incremento. Insulanus contempto, quo [Col.1670A] periculum oppositum tentabat, baculo, viam expeditus regrediens, consuetos lares repetiit.Hoc viso cum nihil abbati excusabilis cunctationis esset reliquum; ad colendam pretiosissimi confessoris honorificentiam suae mentis excitavit industriam. Quia enim temporum turbine sedato nihil hostile metuebatur, visum est rationi convenire ut sanctus claustrum egrederetur lapideum, in quo inclusus fuerat pro timore Danorum. Indignumque erat, ut ossa lapis in solum premeret, quae miraculorum gloria [in] coelum efferret. Intendebat igitur ut mausoleo eruta locarentur in scrinio. Et ut res religiosa ordinatius procederet, triduanum provincialibus indictum jejunium. Tum ipsa die Pentecostes adjuncto sibi Serlone abbate Glocestrense, [Col.1670B] accedens ad tumulum, impedimenta sustulit, lapidem submovit, conspectoque interius quod et ossium constaret integritas et res vera narrationi monachorum faveret, iterum usque in octavum reclusit diem, quo ejus exspectabatur natale. Paschalis enim lunae varietas festum circumagens modo ante Pentecosten, modo post celebrari compellit. Aderat spectaculo adjutor operis et collevator oneris monachus Hubertus nomine, antiquo intraneorum laborans incommodo. Tunc quoque solito gravius inhorruerat, cum curiosius inspectantem reliquiarum fragrantia in ora reverberans retro compulit. Ex odore salus per ossa cucurrit, et penetratas medullas infecit. Nihil ulterius monachus usque ad diem sensit obitus, quod quateret vitalia, [Col.1670C] quod turbaret viscera. Quod cum illius crebra relatione crebuerit, tum praecipue caeterorum qui eum saepe antea gravedine morbi pene anima periclitatum vidissent. Sequenti ergo Dominica, ascito viro venerabili Osmundo Seresberiensi episcopo, coeptae rei manus suprema imposita, ossa in scrinio decenter immissa, laetitia plebi effusa. Ex quo die tot ibi facta miracula, quot scribendis nulla facultas eloquii suppeteret; quae vel sub oculis sunt fusa, vel privatis necessitatibus sensa; quorum hic sub ope Christi aliqua ponemus, quantum operi suscepto congruere videbimus. Facta est autem haec secunda translatio, postquam a beato Dunstano reconditus fuerat, anno nonagesimo secundo; post transitum ejus trecentesimo sexagesimo nono, ab Incarnatione [Col.1670D] Domini 1078, post adventum Normannorum decimo tertio.Colonia est civitas maxima, totius metropolis Germaniae, conferta mercimoniis, referta sanctorum patrociniis. Hujus urbis civis infortunio magis quam industria fatricidii reus, multis annis occuluit factum, quod esset clam hominibus. Sed enim, ut Augustinus ait, mens mali conscia ipsa sibi tormentum est; anticipatque vivens mortuorum supplicia. Depascebatur ergo miserum animum labes reatus, et praesentes imaginabatur inferos. Quaproptertandem aliquando exulceratae conscientiae vulnera detexit medico Annoni ejusdem urbis archiepiscopo, viro in primis severo: qui cum in reum, quantum [Col.1671A] atrocitas facti exigebat, invectus esset, lenes immonitiones adjecit. Praeclare et evangelico exemplo, ut primum vinum vulnerato infunderet, quo purulentos recessus ablueret; deinde oleum adjiceret, ut spe remissionis peccatorem leniret. Septennem ergo poenitentiam indixit; ut sanctorum ecclesias circuiret, ferro brachia vestiret, quae parricidiali ausu cognatum hauserat sanguinem; ut quae fuerat auctori ad culpam, esset punitrix ad poenam: inediae et taciturnitati assuesceret, spe boni graves labores falleret. Duraret ergo; futurum olim ad gloriam, quod interim praesumebat ad veniam. Facit imperata poenitens; cruces praeterea nonnullas adjiciens, quadamque hostilitate vini corpori suo ipse consciscens. Romam adiit, Hierosolymam penetravit: [Col.1671B] magnum et insigne tunc temporis facinus aggressus, quia nondum semitas illas Christianorum nostrorum virtus pervias fecerat. Ibi dum vix admissus ante sepulcrum oraret, lorica in fragmenta Dei virtute dissiluit. Regrediens totam circuivit Europam, multis periculis terra marique jactatus. Laborum meta fuit coenobium nostrum expetitum. Eo loci dum pronus ante beati confessoris mausoleum jaceret, veniam emeruit. Pulsabat violentia orationis coelum, intravit sidera, traxit a superis auxilium; vincula brachiorum evoluta sunt, ferrum altius excussum et longius XV pedibus projectum, poenitens anima languente aestuavit. Sed ubi latice aspersus frigido resumpsit, Deo laudes, Deo grates omnibus qui aderant concinentibus persolvit. Nec [Col.1671C] vero de miraculo dubitare poterant, cum eum antea multis diebus stipe monachorum pastum et dirissime vinculatum nossent.Interea patientia lectorum turbari non debebit; si uniforme miraculum in diversa persona exhibitum diversi styli tenore apponam. Recenter factam sanitatem in claudo, qui esset aetatis provectae, descripsi; nunc idem subjiciam de puero. Folkwinus pusioni nomen, quem imperfectum alvus materna effuderat. A superiori parte ad cingulum homo, caetera vel quadrupes, vel nescio quid enuntiem, erat. Surae crurum flexibilitatem naturalem negantes, ita pertinaciter adhaerebant natibus, ut divelli nequirent. Denique quidam, quos aut livor aut incredulitas agitabat, manus mittebant, ut dividua facerent, [Col.1671D] quo miserum puerulum ingenti afficiebant incommodo; qui horrendos stridores ejiciens saeva pulsatoribus imprecabatur. Videbant eum innocentem curis vacuum, cachinnis et ludorum frequentiae inhiare; haerebantque incerti an pedagogi documento contractionem fingere nosset, ut eo commento majusculam stipem miserantibus detraheret. Verumtamen cum, ut dixi, fuisset irrita tentatio; credulitati et miserationi aliorum accesserunt. Addiderat ille ad duo lustra vel tres vel quatuor annos; quanto aetate provectior, tanto obstinatius rigescentibus nervis ambulandi impotentior; maximeque urbicis, nam apud Meldunum pascebatur a monachis, miserationem movebat. Quod si quolibet [Col.1672A] reptare intenderet, luto viarum crura impeditus loco haereret; palpitabatque in coeno, et replebat auras quaestibus, quoad aliquis miseratione infractus miserum ulnis efferret. Hanc invisi rigoris compagem Aldelmus post duos annos revelationis secundae dissolvit. Jacebat in natali ejus, quod die primo Pentecostes fuerat; sed procrastinatum servitium die secundo fiebat. Jacebat, inquam puer retro chorum, levemque carpebat per membra soporem. Monachi nocturnis expeditis, laudes matutinas ingressi fuerant. Cantabatur versus ad sacrum ejus tumulum frequenter: In l. m. s. q. m. f. g. restituuntur. Videt interim ille personam sibi clementer assidentem, quae nec staturam justam excederet, et minimos superexcelleret: mento et crine [Col.1672B] cano, vultu qui nihil minaretur asperum, sed polliceretur commodum, vestitu et baculo qui pontificem simularet. Haec [l. Hic] igitur, ut dixi, assidens cruscula videbatur leniter palpatu sensim in directum ducere, et naturae restituere; et pulchrum in modum cernebatur ab astantibus dormitans crura extendere: audiebantur nervi crepitare, sicut tumultuantur digitorum juncturae, quando aliquis manus suas violentius conatur protendere. Miraculo ergo vocibus monachorum consono somno excitatus, in pedes Folkwinus consistit, facile conatu, mirabili nisu; continuoque laetitia puerili, constantia virili, cursu incoepto ante altare procumbit. Tum populus miraculo plaudens certatim accurrere, oblationes sanato conferre, sancto accumulare. Hoc [Col.1672C] signum tantum habuit miraculi; ut abbati qui absens in curia regis esset, litteris citatis illud ingererent monachi. Quas cum ille Lanfranco archiepiscopo monstrandas putasset; vir illustris scientiae merita confessionis ex prodigio metiens, legem in totam promulgavit Angliam: qua eum incunctanter haberi et coli pro sancto praeciperet. Statimque annuales ad festum ejus institutae sunt nundinae, ut quos non invitabat confessoris sanctitas, vel mercium advocaret aviditas.Illud fuit tempus, quo vir reverentissimae vitae Osmundus ejusdem dioecesis episcopus reliquias sancti flagitabat: decere putans et praedicans, ut probatissimi antecessoris communicaret exuviis; fructuosum id sibi, gratum sancto, qui parvo integritatis [Col.1672D] suae dispendio novos honores, magnos favores mercaretur. Sed nec abbas Warinus difficilis fuit impetratu, qui se ad consentiendum ratione duci viderat. Datum itaque praesuli os brachii sinistri; quod ille maximo semper habuit et amori et honori. Denique opera sumptuosa et arte studiosa thecam paravit argenteam, qua illud induceret. Aderat dies Omnium Sanctorum operi destinatus, cum inter agendam memoriam praesulis subivit archidiaconi sui Everardi valetudo, qua ille medullitus decoctus decumbebat. Mandatum igitur viro ut se quolibet ingenio ad Ecclesiam promoveri faceret. Paret aeger, locumque adit; famulis in Dominum ut in corpus exanime succollantibus. Neque enim ipse per se vel [Col.1673A] pedem vel quodlibet membrum praeter linguam naturaliter posset movere obsequio. Pallorem vultus et debilitatem corporis totius perspiciens episcopus, nonnihil a spe sanitatis ejus defecit. Sed mox ad cor regressus, praeteritarum virtutum fomute fidei rapuit flammam. Quin et in pectus aegroti adhortationibus suis credulitatis scintillas excussit, ne dubitaret se sancti virtute posse sanari. Effectus ergo rei addidit robur fidei; et utrique studiis suis convenientem exitum sortiti sunt: alter sacrati ossis intinctu conditum porrigendo laticem, alter cum potu pariter glutiendo salutem. Quae ut ambiguitate carens testatior esset; ad eamdem missam super Alleluia cantitantes vocale organum, qua excellebat arte, insonuit, non impar socrui Petri, quae Domino [Col.1673B] sanatori exhibuit sedulitatem obsequii; nisi quod illa precibus aliorum sanitatem meruit, iste fide sua exigebat.Ejusdem antistitis alter erat archidiaconus Hubaldus, vir qui liberalium artium non exiguum experimentum coepisset, sed pro titubantia oris parum eas audientibus expediret. Hic familiarem clientelam sancto devoverat; quod quondam Melduni in festivitate positus, ejus opera de gravi morbo sanatus fuerat. Namque cum infesto colli et scapularum dolore premeretur, qui somnium negaret, cibum subtraheret, solo tactu feretri, quod cernuus subierat, sanitatem, ut sic loquar, furatus est. Hunc enim morem frequentant aeditui, ut post processionem ita ex transverso valvarum coaptent [Col.1673C] scrinium, ut nisi humiliato corpore nullus patentem invadat ingressum. Ibi quisquis fide plenus accesserit, quodcunque optat, rapit; nec fere unquam aliquis exsors voti recedit. Certat audax fides offerentium, ut pro uno nummo vel obolo feneretur apud sanctum multorum summa votorum. Idem ergo archidiaconus Hubaldus Salesberiae manens, eadem qua superius aegritudinis molestia ingemiscebat; excesseratque antiquas metas dolor, ut non solum collum et scapulas, sed et brachium usque ad extremitatem unguium tam pertinaciter urgeret; ut nec manum ad os ducere, nec cuilibet usui aptare praevaleret. Erat tunc dies Ascensionis quo per totam Christianitatem paratur processio accurate [Col.1673D] solemnis. Proferuntur reliquiae ex conditoriis; statuitur brachium beatissimi Aldhelmi ferendum cum caeteris. Visio brachii oscitantem diaconi roboravit fidem, dormitantem revocavit memoriam; ut ejusdem, cujus quondam merito se liberandum ab eodem confideret incommodo. Episcopum ergo supplicibus ambivit precibus, ut esset per processionem lator brachii, quamvis id parum sui interesset officii. Credere se, quod piae sarcinae vectatio ad promovendam salutem magno accederet emolumento. Ille tantae fidei gratulans, simulque magnopere sanitatem desiderans, qui et ejus necessarius et non perfunctorie, ut dixi, esset litteratus; sua manu de altari sublatum illi commisit bajulandum. Incredibile fortassis videatur quod dicturus sum; [Col.1674A] nisi nobis in talibus Aldhelmi operibus assuetis. Statim quippe ut archidiaconus infirmae manus digitos ad contingendas reliquias aptasset, dolor brachii diffugit, gravedo scapularum evanuit, malesana superbia colli resedit. Jamque dicturientem, jamque in vocem gestientem praevenit interrogatio episcopi: quid ita vultu renideret? respondit Hubaldus favorabilia, quantum illa permittebat laetitia. Diu in laudes effusus, diu in praeconium sancti moratus.Haec sunt Aldelmi opera quotidiana, haec sunt virtutum ejus proludia. Quae si parva quis dixerit, sic quoque laudabilis Patris nostri pietas apparebit; quem videmus non fastidientem in minimis, cum sciamus, eum potentem in maximis. Quanquam [Col.1674B] haud scio an inferioris virtutis sit quotidie exhibere facilia, quam semel ostentare pergrandia.Defuncto abbati Guarino successit statim ad XV dies Godefridus; qui fuerat Gemmeticensis monachus. Ejus tempore et industria multum adolevit honos Ecclesiae, aucta religio, ornamenta facta perplurima, quatenus tantulae facultatis homo, tam occupato tempore poterat. Libri conscripti nonnulli, vel potius bibliothecae primitiae libatae. Quod studium si praedico, videor id quodam meo proprio jure facere; qui nullis majoribus in hoc praesertim loco cesserim, imo nisi quod dico jactantia sit, cunctos facile supergressus sim. Sit qui modo parta conservet; ego ad legendum multa congessi, probitatem praedicandi viri in hoc duntaxat aemulatus. [Col.1674C] Ipsius ergo laudabili coepto pro virili portione non defui: utinam sit qui labores nostros foveat! Monachi qui vulgares tantum litteras balbutiebant, perfecte informati. Servitium Dei institutum liberaliter, actitatum instanter; adeo ut monasteriorum nullum per Angliam Malmesburiensi excelleret, multaque cederent. Aderat ipse in primis, discedebat cum ultimis; civilitate demulcens bonos, austeritate territans reos; ad iram pronus, sed quam dulci responsione compescere vel frangere statim posset ipse, qui excitasset. Frugalitate sobrius, et ut dicebatur, nimius: ut qui saepe quantum ad se uno contentus ferculo, non temere nisi semel inter prandium et coenam biberet. Lauticiarum appetentissimus, [Col.1674D] ut qui nihil nisi exquisitissime accuratum mensae suae inferri pateretur. Integerrimi post abbatiam coelibatus, antea nonnulla infamia respersus, uno et ipso immani commisso infamis. Nam cum Willelmus rex junior importabile tributum indixisset Angliae, quo Normanniam a fratre Roberto intendebat emere, Godefridus ut suam partem ex facili componeret, thesauros Ecclesiae, quos antiquorum cura coacervarat, foede distraxit, pessimorum usus consilio; quos nominare possem, si peccantium societas crimen alleviare posset magistri. Enimvero facinus, quos inquinat, aequat. Denique die uno XII textus Evangeliorum, VIII cruces, VIII scrinia argento et auro nudata et excrustata sunt. Sed pulchre contigit, quod penuria cupiditate frustrata non [Col.1675A] sufficit voluntati. Quippe non plus quam LXXII marcae repertae. At vero nocte sequente visus est videre hominem terrifico vultu et gestu in se impetum facere, et aquam praefervidam cum urceo in faciem jacere. Quo terrore somno excussus, brevi consecuta poena veritatem somnii persensit. Siquidem primo faciem, mox totum corpus morbo nefando, morbo regio correptus, extabuit; non illo qui mitior, sed illo qui caeteris deformior pustulis per totum corpus protuberantibus ex humorum pessima melancholia procedit, familiari et omnibus consueto, sed consuetudine ut diu quidem injurias portet, sed cum semel decreverit non portare injuriatorem suum, toti mundo spectaculum exponat. Id in multis factum risimus, in multis faciendum anhelante [Col.1675B] spe praesumimus. In defuncti corpore inventus est circulus aereus, qui totum ventrem ambierat, jamque cute superducta, vitalia ipsa penetraverat; qui cum pro miraculo efferretur, populo processit monachus, qui fuerat a secretis, dicens ferreum circulum eodem modo impactum non multo ante virtute divina effractum; quapropter aereum appositum ut si venter protenderet ultra modum solitum, non esset voluptas sed supplicium, se sacramento astrictum, ne proderet quandiu ille vitalibus auris frueretur. Sed quia nihil tam bene fit, quod verbis depravari non possit, quidam illud malignis versibus carpsit ita: Mortificare decet vitiis carnalia membra.    Non decet, ut ferro mortificentur ea. [Col.1675C] Hunc naturali decuisset morte resolvi.    Quam quia praevenit, est homicida sui.Cui totidem versibus responderi potest. Imo decet quocunque modo cohibere cadaver.    Hoc exempla docent, hoc tenet alma fides. Nec voluit ferro propriam consciscere mortem    Ferreo sed vitiis ponere frena suisHujus abbatis diebus non ita cavit [f. cessavit] a miraculis confessor pretiosus; imo eo magis ut videbatur, coruscabat, quo illis favorabili arridebat gaudio vir industrius. Quorum duo, quae ponam, meam anticipaverunt memoriam; caetera et vidi et vidisse juvat. In vicino mulier commanebat, quam non ita natales sordidaverant ut penitus plebeia esset, nec ita extulerant ut altum saperet; sed mediocris sanguinis fortuna mediocrem quoque supellectilem [Col.1675D] ministrabat. Ea post emensos pubertatis annos parilem sortita jugalem, sedula viri conciliabat amorem morum aequalitate, facie non aspernabili, fecunditate alvi. Delectabat eos mediocritas sua; nec quisquam [l. quidquam] erat quod plus cuperent; quibus adesset et concordia mentium et sanitas corporum, tum porro affluentia victualium. Sed ut fere semper fit in rebus mortalium, interpolavit illa gaudia aegritudo feminae; quae contractis in toto corpore nervis primo per domum testudineo gradu repens, mox lecto prona decubuit. Hoc morbo decocta quinquennio, quidquid necessariorum domum corrasisse videbatur, vel in stipem vel in medicos consumpsit. Cumque frequentem exhaustionem nulla [Col.1676A] suppleret adjectio; ad inopiam etiam diurni panis domus quondam accurata defecit. Quocirca fames advena veteribus deturbatis colonis novos induxit. Dedit ergo repudium feminae maritus infidus et transfuga conjugalis affectus; qui vilem haberet fidem, parvipenderet amorum consuetudinem. Ita illo migrante et foedo mercimonio domos suas causa cibi oppignerante, aliena sustentabatur misericordia mulier aegra. At vero Dominus clementi eam tandem respectans oculo, tali per visum confortavit oraculo: «Si vis sanitatem recipere, vade ad Meldunense monasterium; ibi per sancti Aldelmi merita quod petieris impetrabis.» Illa vocem auditam, cujus auctorem non vidisset, ad omen bonum interpretata, excussit soporem, agilique motu membrorum multum [Col.1676B] priori gravedini decessisse gavisa est. Tentatoque per ambitum domus gressu, sed parum promovente, carpento imponitur ad abbatiam trahenda. Illuc ergo paucis diebus ante festum venit in spem bonam erecto animo; moxque quamlibet confertam perrumpens multitudinem, et ante altare cubitans, perfectam sanitatem a sancto reposcebat; cujus et sponsionem ex somnio, et arrhas ex membrorum motu acceperat. Nec illi precum violentia et inconditus clamor fuit fraudi, sed apud homines laudi, apud Deum et sanctum celeri et integrae saluti. Qua potita tot habuit non simulati miraculi testes, quot fuerunt vel e vicino cives vel e longinquo agrestes. Ea postmodum feliciter et diu vivens legalis judicio placiti desertorem connubii in amplexus [Col.1676C] suos transduxit. Libens quoque ille legem accepit; quod uxor nulla unquam penuria, nulla cujuslibet petulantis instantia pudicitiam prodidisse audiebatur.Ejusdem imo gravioris contractionis miseriam patiebatur citra nubiles annos puella Pukelicorce, quae dicitur, villae indigena. Siquidem spina curvata dorsi, genas pene in genibus habebat. Tum praeterea genua flexa quasi in conum, nec scabellis, ut plures id genus debiles, repere, nec quoque nisi alterius manibus subvectaretur, progredi poterat. Sextus erat aegritudinis, duodecimus aetatis annus. Accreverat cum aetate debilitas; dimidia verantque dies puellae salus et incommoditas. Tum frater qui ei esset uterinus, germanae infelicitatis miseratus, cui cumulus inopiae necessariorum addebat pondus, vehiculo [Col.1676D] impositam ad Meldunum adduxit. Id semel, id secundo, sicut se annuus orbis torquebat ad festum. Frustra fecit; nam illa et primo et secundo expers sanitatis, exsors petiti muneris remeavit: non quod pietas sancti segnis fuerit, quae omnibus se cum fide appellantibus prompta facilitate accurrit; sed credo, seu quod deferentium credulitas titubaverit, fides friguerit: illa enim aetas quid credere, quid discredere nosset? Seu ut miraculum de pusiola testatius vulgo esset, quam toties advectam, toties reversam urbs ignorare nequiret. Tertio igitur anno attracta, tertiam quoque precum instantiam inaniter expendit. Quapropter cum taedium et infidelitas fratrem effugasset, remansit illa ad Dominicam Ascensionem, [Col.1677A] quae tertio die festum nostrum exceptura erat Advenerat ergo dies Domini Jesu triumpho solemnis, in qua vel saepe, vel semper aliquid egregii operari non renuit patronus insignis. Nam tunc scrinium effertur in populum; et occluduntur fores, ut dixi, ne quis ingrediatur ecclesiam, nisi sub eo humiliaverit dorsi spinam. Ita pro more bajulantium obsequio exierat ecclesiam corpus; sed remansit cum infirma mirificus et sanitatis largitor Spiritus. Jacebat illa ante crucifixum solo aequata; hauriebat auribus laetos euntium strepitus, eo [l. id.] quod magis pectus succutiebat fletibus. Alienum gaudium geminabat illi dolorem suum. Confestim ergo divino medicamine tacta surrexit, et devoluto genuum rigore, erecto tergi sinuamine, obviam gratias actura sancto [Col.1677B] redeunti prosiluit. Quis referat quot fuerint plausus laetantium, quot voces attestantium? Ego vidi, cognovi; ista est illa contracta; modo sanatur.Sed minus est audita depromere, nisi studeat et stylus ea apponere, quae nobis donavit Deus videre. Quod cum fecero, nihil minus, lector, si aequus arbiter est, nec studiis partium agitur, credere debebit, quam sibi credi velit, si aliquid insigne diebus suis factum vel scripto vel verbo narraverit. Nec vero, ut puto, quisquam dicet me vel oculis meis non debuisse credere, vel visa pro Dei laude non debuisse scribere. Illud enim fatui et increduli, istud superbi et ingrati esset. Videor sane compatriotis sanctis non modicam praestitisse gratiam, sed et dominum et patronum meum non inhonorum reliquisse, qui me hactenus [Col.1677C] et vita ut possem, et scientia ut nossem eum laudare, dignatus est. Vir plane multarum virtutum laudandus insignibus, quem antiqua philosophia votis suis aequare non potuit. Denique minus fuit quod illa faciendum docuit, quam quod iste gessit; malorque ambitioso eloquentiae mendacio simplex veritatis fides. Cujus viventis quae fuerit in Deum devotio testantur post obitum facta miracula; quorum ut crederem veritati, exegerunt ipsa quae vidi. Merentur enim de praesentibus fidem facta praeterita, et confirmant antiquorum relationem signa recentia.Producatur in medium Ernulfus de Hesdinge, vir inter optimates Angliae opinatissimus, mirus agriculturae [Col.1677D] solertia, ad munifice sublevandam pauperum inopiam, decimarum ita curiosus, ut si horreum non decimatum jam intaxatum esset, omnia ejici et incunctanter decimari juberet; expertus non semel eo sibi per divinam gratiam rusticos proventus augeri, quo studuisset nullam fraudem decimationis fieri. Hujus manus pessimo gravabantur morbo, adeo ut praeter ulcera nigra sanie stillantia tremulo sinuamine jocarentur nervi. Nec ergo eas poterat ad aliquod officium ducere; nec quod dictu quoque pudendum sit, earum usu ciborum reliquias abstergere. Sua ergo penuria cibabatur, sua verecundia diluebatur manu aliena. Insumpsit quocirca consilium ut Meldunum pergeret, experturus ibi tunc cujusdam Gregorii probatissimi medici operam; qui cum omnes artis [Col.1678A] machinas pro praecepto abbatis Godefredi simul et favore hominis mercando incassum adhibuisset; tandem fatis relinquendum dixit morbum incurabilem: boni viri functus officio, ne infirmum inhiantem saluti frustra donis emungeret, pecuniis exinaniret. At vero abbas aliquid de miraculis sancti tentandum ratus, balsamum, quod in sepulcro inventum fuerat, afferri et ei manus inungi imperat. Quam speciosa res! Statim ut pretiosi liquoris gutta manum attigit, nervorum tremor riguit, fluida tabes exaruit, et, ne longum faciam, paucissimis post diebus totus convaluit. Satisque constat illustri viro per hoc miraculum devotionem accrevisse, adeo ut despecto affectu necessitudinum, desputo cumulo divitiarum, Hierosolymam desperato [Col.1678B] reditu profectus sit.Inter religiosorum multitudinem ad festum viventium [l. venientium], nebulonum quoque se immergit copia; qui facili compendio victum mercantur, dum excogitatis salibus audientium cachinnos eliciunt; quorum unus me puero illuc venerat, praeter caeteros ludo mordente facetus, obscenos quoque gestus imitari peritus, si quando verbis minus [f. mimos] agentibus destitueretur. Hic beati scrinio foras portato impudens, quod importunum etiam relatu est, contra stetit; primoque nudato inguine incestavit aera, tum deinde crepitu ventris emisso turbavit auras. Id quanquam fatuis risum imperasset, monachis tamen in immanem dolorem venit; qui dolerent impune nebulonem garrire. [Col.1678C] Enimvero illis vindictam imprecantibus vicina non defuit auris confessoris. Vix enim vestes demiserat; et ecce coram populo violento compressus daemone, poenas impudentiae pendebat. Ita rotabatur in gyrum, ita spumabat in modum suis, quem latratus canum circumagit; ita crepitantibus frendebat molaribus, ut palam fieret, quod in illius ditionem transisset cujus instinctu tantum scelus incoeptasset. Quare a sociis pie violentis correptus ad manus vellet nollet domum tractus est. Ibi ad postem ligatus, dum aliquid quietus meditari putaretur, ex improviso erupit super convivas prandentes; mensam depulit, aliquos pugnis contudit, aliquos telis excerebravit, omnes effugavit; vasis, quae apposita erant, pro armis usus. At vero socii, qui miserum [Col.1678D] non relinquendum putarent, in cuneum constrictum ad sepulcrum pertrahunt. Ibi tribus vigilatis noctibus totidemque jejunatis diebus, monachis supplicantibus et gemitibus suis alienam salutem mercantibus, sanatus est non solum daemone, sed quod praestantius dicas, loquacitate perpetuo post haec modestus et lenis: verumtamen oculis fellitis et minacibus, quorumque sanguinea intorsione nos pueros semper territaret, recordantes quod ante sanitatem sedens ad sepulcrum vultu intento in nos faciebat impetum, si aliud nequiret, immundum ejactans sputum.Mulier apud Kiligeham nata nebat die Sabbati vespere jam in occiduum declivi. Admonita a considentibus, [Col.1679A] ut reverentiam Dominicae diei habens ferias faceret; non solum non paruit, sed etiam illas arrogantiae notavit, quod se necessariis inservientem arguerent, et stultae segnitiei, quod non idem facerent. Dictum secuta est poena; continuoque in solum prostrata altera corporis parte permortua, minimum defuit quin exanimaretur. Sed ubi frequenti aquae jactu spiritum resumpsit, agnovit culpam, deflevit aerumnam, oravit veniam. Verumtamen non sic facile indulgentiam rapimus, ut reatum committimus; quia voluptas quidem avolat et transit, sed peccatum pertinacem radicem infigit. Quocirca femina baculis utroque latere sustentans gressus in vivo cadavere jam pene sepultos, multorum sanctorum patrocinia annis perpluribus circuivit. [Col.1679B] Sed cum, ut sibi videbatur, ubique laborem inanem trivisset; tandem auditis miraculis beati Aldelmi, Meldunum contendit. Praevenit adventus ejus dies Quadragesimae, quibus totis in ecclesia commanens, nec usquam nisi semel in die progrediens, molem peccatorum attenuabat inedia. Jam Paschalis laetitiae favor mentes mortalium hilaraverat; jamque secundo die peregrinos agebamus. Cantabatur ille versus quo Fulbertus Carnotensis episcopus pulcherrima disjuncta [videl. dilemmate] Judaeos convenerat, ut aut sepultum reddant Christum, aut resurgentem adorent. Cum illa ante crucifixum baculis innixa stans, gravi praeter solitum ad terram ruina pavimentum allisit. Accurrere plerique, volentes prostratam erigere; quod vererentur, [Col.1679C] ne casus importunus paralyticae membra effregisset. Caeteri quibus sanius consilium erat, prohibuere, dicentes exitum rei Deo qui probe dispensandum nosset, commendandum. Sursum ergo cordibus erectis intenti ora tenebant omnes; cum illa scintillantibus oculis, micantibus digitis, omni corpore surrexit incolumis. Quae miraculi certitudo civium, qui eam pro diuturnitate convictus integre nossent, in laudem Dei et confessoris ora laxavit.Calna est vicus Melduno ad X milliaria proximus, territoriis abbatiae et vici collimitantibus. Hujus indigena vir, vocalis officii expers, eodem anno, si bene teneo, ad festum venit, regioni ob insigne calamitatis notissimus, multisque probatus experimentis, [Col.1679D] quod esset vere mutus. Siquidem praeses provinciae hominem tormentis plus quam semel adegerat, ut vi extorta confessio quod simulatum esset in veritatem efferret. Saeve quidem ille, sed severitatem exigebat quorumdam miserorum simulatio, qui ad Dei et hominum ludibrium quemlibet effingunt morbum, ut hoc figmento emendicatis nummulis lacunam impleant ventris. Edebat ergo ille inter supplicia rugitus miserabiles; et spiritu contribulato, qualem Dominus diligit, finem aerumnarum optabat. Quamvis igitur lingua inefficax, intellectu tamen perspicax, frequentiae populari ad [Col.1680A] festum festinanti se immiscuit. Et primo quidem ante majus altare soli videre datum pontificem juxta basim altaris spatiantem, conniventis vultus laetitia monachos cantantes perstringere. Quod ille cernens, caeteris, quorum visus perspicuitatem moles peccatorum obruerat, digitorum nutu et immani oris rictu ostendere nitebatur. Sed cum verborum effectus loqui volentem fraudaret, nec illi divini essent ut intelligerent, sicut indignabundus in criptam, quae tunc erat novi operis, se proripuit. Ibi cum idem videret, magnoque conatu in sermonem gestiret, monachus, qui aderat, aliquid divinum praesagiens, digitos brachii beati Aldelmi ori clamantis immersit. Tum vero ille pro sanctorum digitorum reverentia longe reductis dentibus, productis [Col.1680B] ab imo suspiriis, ingenti nisu frustulentam offam carnis cum sanguine pariter ejecit et voce: Domine sancte Aldelme, adjuva me. Illa vox expedi o extunc et deinceps sermoni felix dedit auspicium; aliquantosque postea duravit annos inoffense locutus, nisi quod per angustum meatum faucium rauciori sono modulabatur organum.Ejusdem vici non indigena sed incola femina, lucis inops, postero anno in solemnitate Patris Aldelmi lumen per duosdeviginti annos amissum recepit. Causam caecitatis, quam nescio, nolo contexere, cavens loquacitate me legentium fidem fallere. Hoc constat, quia cum ante crucifixum staret, flavo crine in terga soluto spectabilis, sed tenebris oculorum deformis, crebris punctionibus orbes luce [Col.1680C] vidui coepere moveri. Quibus mulier irritata, primo levi fricatione cruorem emisit, sed cum majori pruritui atrociore unguium injuria satisfaceret, copiosiori profluente; unde postulata cruorem excepit concha. Ita expeditis obstaculis, concavitatem fenestrarum serenum illustravit luminis. Tunc affines veracissimi, qui adessent, homines et plausere miraculo, et usque nunc eam stipendiario sustentant commodo. Illa sanctioris habitus professa velamen, nullo fraudatur visus dispendio, nisi quantum provectio aetas accedit senio. Vivit ad hunc, quo ista scriptitamus, annum, qui est ab Incarnatione Domini 1125, a transitu sanctissimi confessoris quadringentesimus decimus sextus, in regno Henrici [Col.1680D] regis XXV, falsariorum qui monetam corruperant per totam Angliam detruncatione notabilis, propter eamdem perinde falsitatem, annonae charitate et edaci fame, tum praeterea indiscreta vulgi clade infamis; eminentissimorum virorum mortibus funestus, praesertim Calixti papae, et quinti Henrici imperatoris Alemanniae; quibus nulli unquam praestantiores fuerant in officiis utrisque; tonitribus et fulminibus per omnes menses infestus, imbrium continuatione nullo pene intermisso die, aestivis etiam mensibus pluvius et luteus.